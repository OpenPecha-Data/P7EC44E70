ācārakāṇḍam

cāturvarṇyācāram

athāto himaśailāgre devadāruvanālaye /
vyāsam ekāgram āsīnam apṛcchann ṛṣayaḥ purā //

atha ato hima-śaila-agre deva-dāru-vana-ālaye /
vyāsam eka-agram āsīnam apṛcchann ṛṣayaḥ purā //

mānuṣāṇāṃ hitaṃ dharmaṃ vartamāne kalau yuge /
śaucācāraṃ yathāvac ca vada satyavatīsuta //

mānuṣāṇāṃ hitaṃ dharmaṃ vartamāne kalau yuge /
śauca-ācāraṃ yathāvac ca vada satyavatī-suta //

tac chrutvā ṛṣivākyaṃ tu saśiṣyo 'gnyarkasaṃnibhaḥ /
pratyuvāca mahātejāḥ śrutismṛtiviśāradaḥ //

tac chrutvā ṛṣi-vākyaṃ tu saśiṣyo 'gny-arka-saṃnibhaḥ /
pratyuvāca mahā-tejāḥ śruti-smṛti-viśāradaḥ //

na cāhaṃ sarvatattvajñaḥ kathaṃ dharmaṃ vadāmy ahaṃ /
asmatpitaiva praṣṭavya iti vyāsaḥ suto 'bravīt //

na ca ahaṃ sarva-tattvajñaḥ kathaṃ dharmaṃ vadāmy ahaṃ /
asmat-pita aiva praṣṭavya iti vyāsaḥ suto 'bravīt //

tatas ta ṛṣayaḥ sarve dharmatattvārthakāṅkṣiṇaḥ /
ṛṣiṃ vyāsaṃ puraskṛtya gatā badarikāśramam //

tatas ta ṛṣayaḥ sarve dharma-tattva-artha-kāṅkṣiṇaḥ /
ṛṣiṃ vyāsaṃ puras-kṛtya gatā badarikā-āśramam //

nānāpuṣpalatākīrṇaṃ phalavṛṣkair alaṃkṛtam /
nadīprasravaṇopetaṃ puṇyatīrthopaśobhitaṃ //

nānā-puṣpa-latā-ākīrṇaṃ phala-vṛṣkair alaṃ-kṛtam /
nadī-prasravaṇa-upetaṃ puṇya-tīrtha-upaśobhitaṃ //

mṛgapakṣininādāḍhyaṃ devatāyatanāvṛtam /
yakṣagandharvasiddhaiś ca nṛtyagītair alaṃkṛtam //

mṛga-pakṣi-nināda-āḍhyaṃ devatā-āyatana-āvṛtam /
yakṣa-gandharva-siddhaiś ca nṛtya-gītair alaṃ-kṛtam //

tasminn ṛṣisabhāmadhye śaktiputraṃ parāśaram /
sukhāsīnaṃ mahātejā munimukhyagaṇāvṛtam //

tasminn ṛṣi-sabhā-madhye śakti-putraṃ parāśaram /
sukha-āsīnaṃ mahā-tejā muni-mukhya-gaṇa-āvṛtam //

kṛtāñjalipuṭo bhūtvā vyāsas tu ṛṣibhiḥ saha /
pradakṣiṇābhivādaiś ca stutibhiḥ samapūjayat //

kṛta-añjali-puṭo bhūtvā vyāsas tu ṛṣibhiḥ saha /
pradakṣiṇa-abhivādaiś ca stutibhiḥ samapūjayat //

tataḥ saṃtuṣṭahṛdayaḥ parāśaramahāmuniḥ /
āha susvāgataṃ brūhīty āsīno munipuṅgavaḥ //

tataḥ saṃtuṣṭa-hṛdayaḥ parāśara-mahā-muniḥ /
āha susvāgataṃ brūhi ity āsīno muni-puṅgavaḥ //

kuśalaṃ samyag ity uktvā vyāsaḥ pṛcchaty anantaram /
yadi jānāsi bhaktiṃ me snehād vā bhaktavatsala //

kuśalaṃ samyag ity uktvā vyāsaḥ pṛcchaty anantaram /
yadi jānāsi bhaktiṃ me snehād vā bhakta-vatsala //

dharmaṃ kathaya me tāta anugrāhyo hy ahaṃ tava /
śrutā me mānavā dharmā vāsiṣṭhā kāśyapās tathā //

dharmaṃ kathaya me tāta anugrāhyo hy ahaṃ tava /
śrutā me mānavā dharmā vāsiṣṭhā kāśyapās tathā //

gargeyā gautamīyāś ca tathā cośanasā smṛtāḥ /
atrer viṣṇoś ca saṃvartād dakṣād aṅgirasas tathā //

gargeyā gautamīyāś ca tathā ca uśanasā smṛtāḥ /
atrer viṣṇoś ca saṃvartād dakṣād aṅgirasas tathā //

śātātapāc ca hārītād yājñavalkyāt tathaiva ca /
āpastambakṛtā dharmā śaṅkhasya likhitasya ca //

śātātapāc ca hārītād yājñavalkyāt tatha eva ca /
āpastamba-kṛtā dharmā śaṅkhasya likhitasya ca //

kātyāyanakṛtāś caiva tathā prācetasān muneḥ /
śrutā hy ete bhavatproktāḥ śrutyarthā me na vismṛtāḥ //

kātyāyana-kṛtāś ca eva tathā prācetasān muneḥ /
śrutā hy ete bhavat-proktāḥ śruty-arthā me na vismṛtāḥ //

asmin manvantare dharmāḥ kṛtatretādike yuge /
sarve dharmāḥ kṛte jātāḥ sarve naṣṭāḥ kalau yuge //

asmin manv-antare dharmāḥ kṛta-tretā-ādike yuge /
sarve dharmāḥ kṛte jātāḥ sarve naṣṭāḥ kalau yuge //

cāturvarṇyasamācāraṃ kiṃcit sādhāraṇaṃ vada /
caturṇām api varṇānāṃ kartavyaṃ dharmakovidaiḥ //

cātur-varṇya-samācāraṃ kiṃcit sādhāraṇaṃ vada /
caturṇām api varṇānāṃ kartavyaṃ dharma-kovidaiḥ //

brūhi dharmasvarūpajña sūkṣmaṃ sthūlaṃ ca vistarāt /
vyāsavākyāvasāne tu munimukhyaḥ parāśaraḥ //

brūhi dharma-svarūpajña sūkṣmaṃ sthūlaṃ ca vistarāt /
vyāsa-vākya-avasāne tu muni-mukhyaḥ parāśaraḥ //

dharmasya nirṇayaṃ prāha sūkṣmaṃ sthūlaṃ ca vistarāt /
śṛṇu putra pravakṣyāmi śṛṇvantu munayas tathā //

dharmasya nirṇayaṃ prāha sūkṣmaṃ sthūlaṃ ca vistarāt /
śṛṇu putra pravakṣyāmi śṛṇvantu munayas tathā //

kalpe kalpe kṣayotpattyā brahmaviṣṇumaheśvarāḥ /
śrutismṛtisadācāranirṇetāraś ca sarvadā //

kalpe kalpe kṣaya-utpattyā brahma-viṣṇu-mahā-īśvarāḥ /
śruti-smṛti-sad-ācāranirṇetāraś ca sarvadā //

na kaścid vedakartā ca vedaṃ smṛtvā caturmukhaḥ /
tathaiva dharmān smarati manuḥ kalpāntare 'ntare //

na kaścid veda-kartā ca vedaṃ smṛtvā catur-mukhaḥ /
tatha aiva dharmān smarati manuḥ kalpa-antare 'ntare //

anye kṛtayuge dharmās tretāyāṃ dvāpare yuge /
anye kaliyuge nṝṇāṃ yugarūpānusārataḥ //

anye kṛta-yuge dharmās tretāyāṃ dvāpare yuge /
anye kali-yuge nṝṇāṃ yuga-rūpa-anusārataḥ //

tapaḥ paraṃ kṛtayuge tretāyāṃ jñānam ucyate /
dvāpare yajñam evāhuḥ dānam eva kalau yuge //

tapaḥ paraṃ kṛta-yuge tretāyāṃ jñānam ucyate /
dvāpare yajñam evā ahuḥ dānam eva kalau yuge //

kṛte tu mānavā dharmās tretāyāṃ gautamāḥ smṛtāḥ /
dvāpare śāṅkhalikhitāḥ kalau pārāśarāḥ smṛtāḥ //

kṛte tu mānavā dharmās tretāyāṃ gautamāḥ smṛtāḥ /
dvāpare śāṅkha-likhitāḥ kalau pārāśarāḥ smṛtāḥ //

tyajed deśaṃ kṛtayuge tretāyāṃ grāmam utsṛjet /
dvāpare kulam ekaṃ tu kartāraṃ tu kalau yuge //

tyajed deśaṃ kṛta-yuge tretāyāṃ grāmam utsṛjet /
dvāpare kulam ekaṃ tu kartāraṃ tu kalau yuge //

kṛte saṃbhāṣaṇād eva tretāyāṃ sparśanena ca /
dvāpare tv annam ādāya kalau patati karmaṇā //

kṛte saṃbhāṣaṇād eva tretāyāṃ sparśanena ca /
dvāpare tv annam ādāya kalau patati karmaṇā //

kṛte tātkālikaḥ śāpas tretāyāṃ daśabhir dinaiḥ /
dvāpare caikamāsena kalau saṃvatsareṇa tu //

kṛte tāt-kālikaḥ śāpas tretāyāṃ daśabhir dinaiḥ /
dvāpare ca eka-māsena kalau saṃvatsareṇa tu //

abhigamya kṛte dānaṃ tretāsv āhūya dīyate /
dvāpare yācamānāya sevayā dīyate kalau //

abhigamya kṛte dānaṃ tretāsv āhūya dīyate /
dvāpare yācamānāya sevayā dīyate kalau //

abhigamyottamaṃ dānam āhūyaiva tu madhyamam /
adhamaṃ yācamānāya sevādānaṃ tu niṣphalam //

abhigamya uttamaṃ dānam āhūya eva tu madhyamam /
adhamaṃ yācamānāya sevā-dānaṃ tu niṣphalam //

jito dharmo hy adharmeṇa satyaṃ caivānṛtena ca /
jitāś coraiś ca rājānaḥ strībhiś ca puruṣāḥ kalau //

jito dharmo hy adharmeṇa satyaṃ caiva-anṛtena ca /
jitāś coraiś ca rājānaḥ strībhiś ca puruṣāḥ kalau //

sīdanti cāgnihotrāṇi gurupūjā praṇaśyati /
kumāryaś ca prasūyante asmin kaliyuge sadā //

sīdanti ca agni-hotrāṇi guru-pūjā praṇaśyati /
kumāryaś ca prasūyante asmin kali-yuge sadā //

kṛte tv asthigatāḥ prāṇās tretāyāṃ māṃsam āśritāḥ /
dvāpare rudhiraṃ caiva kalau tv annādiṣu sthitāḥ //

kṛte tv asthi-gatāḥ prāṇās tretāyāṃ māṃsam āśritāḥ /
dvāpare rudhiraṃ ca eva kalau tv anna-ādiṣu sthitāḥ //

yuge yuge ca ye dharmās tatra tatra ca ye dvijāḥ /
teṣāṃ nindā na kartavyā yugarūpā hi te dvijāḥ //

yuge yuge ca ye dharmās tatra tatra ca ye dvijāḥ /
teṣāṃ nindā na kartavyā yuga-rūpā hi te dvijāḥ //

yuge yuge tu sāmarthyaṃ śeṣaṃ munivibhāṣitam /
parāśareṇa cāpy uktaṃ prāyaścittaṃ vidhīyate //

yuge yuge tu sāmarthyaṃ śeṣaṃ muni-vibhāṣitam /
parāśareṇa ca apy uktaṃ prāyaś-cittaṃ vidhīyate //

aham adyaiva tat sarvam anusmṛtya bravīmi vaḥ /
cāturvarṇyasamācāraṃ śṛṇvantu ṛṣipuṅgavāḥ //

aham adya eva tat sarvam anusmṛtya bravīmi vaḥ /
cāturvarṇya-samācāraṃ śṛṇvantu ṛṣi-puṅgavāḥ //

parāśaramataṃ puṇyaṃ pavitraṃ pāpanāśanam /
cintitaṃ brāhmaṇārthāya dharmasaṃsthāpanāya ca //

parāśara-mataṃ puṇyaṃ pavitraṃ pāpa-nāśanam /
cintitaṃ brāhmaṇa-arthāya dharma-saṃsthāpanāya ca //

caturṇām api varṇānām ācāro dharmapālakaḥ /
ācārabhraṣṭadehānāṃ bhaved dharmaḥ parāṅmukhaḥ //

caturṇām api varṇānām ācāro dharma-pālakaḥ /
ācāra-bhraṣṭa-dehānāṃ bhaved dharmaḥ parāṅ-mukhaḥ //

ṣaṭkarmābhirato nityaṃ devatātithipūjakaḥ /
hutaśeṣaṃ tu bhuñjāno brāhmaṇo nāvasīdati //

ṣaṭ-karma-abhirato nityaṃ devatā-atithi-pūjakaḥ /
huta-śeṣaṃ tu bhuñjāno brāhmaṇo na avasīdati //

saṃdhyāsnānaṃ japo homo devatātithipūjanam /
ātithyaṃ vaiśvadevaṃ ca ṣaṭkarmāṇi dine dine //

saṃdhyā-snānaṃ japo homo devatā-atithi-pūjanam /
ātithyaṃ vaiśvadevaṃ ca ṣaṭ-karmāṇi dine dine //

iṣṭo vā yadi vā dveṣyo mūrkhaḥ paṇḍita eva vā /
saṃprāpto vaiśvadevānte so 'tithiḥ svargasaṃgramaḥ //

iṣṭo vā yadi vā dveṣyo mūrkhaḥ paṇḍita eva vā /
saṃprāpto vaiśvadeva-ante so 'tithiḥ svarga-saṃgramaḥ //

dūrādhvopagataṃ śrāntaṃ vaiśvadeva upasthitam /
atithiṃ taṃ vijānīyān nātithiḥ pūrvam āgataḥ //

dūra-adhva-upagataṃ śrāntaṃ vaiśvadeva upasthitam /
atithiṃ taṃ vijānīyān na atithiḥ pūrvam āgataḥ //

naikagrāmīṇam atithiṃ saṃgṛhṇīta kadācana /
anityam āgato yasmāt tasmād atithir ucyate //

naika-grāmīṇam atithiṃ saṃgṛhṇīta kadācana /
anityam āgato yasmāt tasmād atithir ucyate //

atithiṃ tatra saṃprāptaṃ pūjayet svāgatādinā /
arghyāsanapradānena pādaprakṣālanena ca //

atithiṃ tatra saṃprāptaṃ pūjayet svāgata-ādinā /
arghya-āsana-pradānena pāda-prakṣālanena ca //

śraddhayā cānnadānena priyapraśnottareṇa ca /
gacchantaṃ cānuyānena prītim utpādayed gṛhī //

śraddhayā ca anna-dānena priya-praśna-uttareṇa ca /
gacchantaṃ ca anuyānena prītim utpādayed gṛhī //

atithir yasya bhagnāśo gṛhāt pratinivartate /
pitaras tasya nāśnanti daśa varṣāṇi pañca ca //

atithir yasya bhagna-āśo gṛhāt pratinivartate /
pitaras tasya na aśnanti daśa varṣāṇi pañca ca //

kāṣṭhabhārasahasreṇa ghṛtakumbhaśatena ca /
atithir yasya bhagnāśas tasya homo nirarthakaḥ //

kāṣṭha-bhāra-sahasreṇa ghṛta-kumbha-śatena ca /
atithir yasya bhagna-āśas tasya homo nirarthakaḥ //

sukṣetre vāpayed bījaṃ supātre nikṣiped dhanam /
sukṣetre ca supātre ca hy uptaṃ dattaṃ na naśyati //

sukṣetre vāpayed bījaṃ supātre nikṣiped dhanam /
sukṣetre ca supātre ca hy uptaṃ dattaṃ na naśyati //

na pṛcched gotracaraṇe na svādhyāyaṃ śrutaṃ tathā /
hṛdaye kalpayed devaṃ sarvadevamayo hi saḥ //

na pṛcched gotra-caraṇe na svādhyāyaṃ śrutaṃ tathā /
hṛdaye kalpayed devaṃ sarva-devamayo hi saḥ //

apūrvaḥ suvratī vipro hy apūrvaś cātitihir yathā /
vedābhyāsarato nityaṃ tāv apūrvau dine dine //

apūrvaḥ suvratī vipro hy apūrvaś ca atitihir yathā /
veda-abhyāsa-rato nityaṃ tāv apūrvau dine dine //

vaiśvadeve tu saṃprāpte bhikṣuke gṛham āgate /
uddhṛtya vaiśvadevārthaṃ bhikṣukaṃ tu visarjayet //

vaiśvadeve tu saṃprāpte bhikṣuke gṛham āgate /
uddhṛtya vaiśvadeva-arthaṃ bhikṣukaṃ tu visarjayet //

yatiś ca brahmacārī ca pakvānnasvāmināv ubhau /
tayor annam adattvā tu bhuktvā cāndrāyaṇaṃ caret //

yatiś ca brahma-cārī ca pakva-anna-svāmināv ubhau /
tayor annam adattvā tu bhuktvā cāndrāyaṇaṃ caret //

dadyāc ca bhikṣātritayaṃ parivrāḍ brahmacāriṇām /
icchayā ca tato dadyād vibhave satyavāritam //

dadyāc ca bhikṣā-tritayaṃ parivrāḍ brahma-cāriṇām /
icchayā ca tato dadyād vibhave satya-vāritam //

yatihaste jalaṃ dadyād bhaikṣaṃ dadyāt punar jalam /
tad bhaikṣyaṃ meruṇā tulyaṃ taj jalaṃ sāgaropamam //

yati-haste jalaṃ dadyād bhaikṣaṃ dadyāt punar jalam /
tad bhaikṣyaṃ meruṇā tulyaṃ taj jalaṃ sāgara-upamam //

yasya chatraṃ hayaś caiva kuñjarāroham ṛddhimat /
aindraṃ sthānam upāsīta tasmāt taṃ na vicārayet //

yasya chatraṃ hayaś ca eva kuñjara-āroham ṛddhimat /
aindraṃ sthānam upāsīta tasmāt taṃ na vicārayet //

vaiśvadevakṛtaṃ pāpaṃ śakto bhikṣur vyapohitum /
na hi bhikṣukṛtān doṣān vaiśvadevo vyapohati //

vaiśvadeva-kṛtaṃ pāpaṃ śakto bhikṣur vyapohitum /
na hi bhikṣu-kṛtān doṣān vaiśvadevo vyapohati //

akṛtvā vaiśvadevaṃ tu bhuñjate ye dvijādhamāḥ /
sarve te niṣphalā jñeyāḥ patanti narake 'śucau //

akṛtvā vaiśvadevaṃ tu bhuñjate ye dvija-adhamāḥ /
sarve te niṣphalā jñeyāḥ patanti narake 'śucau //

vaiśvadevavihīnā ye ātithyena bahiṣkṛtāḥ /
sarve te narakaṃ yānti kākayoniṃ vrajanti ca //

vaiśvadeva-vihīnā ye ātithyena bahiṣkṛtāḥ /
sarve te narakaṃ yānti kāka-yoniṃ vrajanti ca //

pāpo vā yadi caṇḍālo vipraghnaḥ pitṛghātakaḥ /
vaiśvadeve tu saṃprāptaḥ so 'tithiḥ svargasaṃkramaḥ //

pāpo vā yadi caṇḍālo vipraghnaḥ pitṛ-ghātakaḥ /
vaiśvadeve tu saṃprāptaḥ so 'tithiḥ svarga-saṃkramaḥ //

yo veṣṭitaśirā bhuṅkte yo bhuṅkte dakṣiṇāmukhaḥ /
vāmapāde karaṃ nyasya tad vai rakṣāṃsi bhuñjate //

yo veṣṭita-śirā bhuṅkte yo bhuṅkte dakṣiṇā-mukhaḥ /
vāma-pāde karaṃ nyasya tad vai rakṣāṃsi bhuñjate //

avratā hy anadhīyānā yatra bhaikṣacarā dvijāḥ /
taṃ grāmaṃ daṇḍayed rājā corabhaktaprado hi saḥ //

avratā hy anadhīyānā yatra bhaikṣa-carā dvijāḥ /
taṃ grāmaṃ daṇḍayed rājā cora-bhakta-prado hi saḥ //

kṣatriyo hi prajā rakṣañ śastrapāṇiḥ pradaṇḍavān /
nirjitya parasainyāni kṣitiṃ dharmeṇa pālayet //

kṣatriyo hi prajā rakṣañ śastra-pāṇiḥ pradaṇḍavān /
nirjitya para-sainyāni kṣitiṃ dharmeṇa pālayet //

puṣpaṃ puṣpaṃ vicinuyān mūlacchedaṃ na kārayet /
mālākāra ivārāme na yathāṅgārakārakaḥ //

puṣpaṃ puṣpaṃ vicinuyān mūla-cchedaṃ na kārayet /
mālā-kāra ivā arāme na yatha āṅgāra-kārakaḥ //

lābhakarma tathā ratnaṃ gavāṃ ca paripālanam /
kṛṣikarma ca vāṇijyaṃ vaiśyavṛttir udāhṛtā //

lābha-karma tathā ratnaṃ gavāṃ ca paripālanam /
kṛṣi-karma ca vāṇijyaṃ vaiśya-vṛttir udāhṛtā //

śūdrasya dvijaśuśrūṣā paramo dharma ucyate /
anyathā kurute kiṃcit tad bhavet tasya niṣphalam //

śūdrasya dvija-śuśrūṣā paramo dharma ucyate /
anyathā kurute kiṃcit tad bhavet tasya niṣphalam //

lavaṇaṃ madhutailaṃ ca dadhitakraṃ ghṛtaṃ payaḥ /
na duṣyec chūdrajātīnāṃ kuryāt sarveṣu vikrayam //

lavaṇaṃ madhu-tailaṃ ca dadhi-takraṃ ghṛtaṃ payaḥ /
na duṣyec chūdra-jātīnāṃ kuryāt sarveṣu vikrayam //

vikrīṇan madhyamāṃsāni hy abhakṣasya ca bhakṣaṇam /
kurvann agamyā gamanaṃ śūdraḥ patati tatkṣaṇāt //

vikrīṇan madhya-māṃsāni hy abhakṣasya ca bhakṣaṇam /
kurvann agamyā gamanaṃ śūdraḥ patati tat-kṣaṇāt //

kapilākṣīrapānena brāhmaṇīgamanena ca /
vedākṣaravicāreṇa śūdraś cāṇḍālatāṃ vrajet //

kapilā-kṣīra-pānena brāhmaṇī-gamanena ca /
veda-akṣara-vicāreṇa śūdraś cāṇḍālatāṃ vrajet //

ataḥ paraṃ gṛhasthasya karmācāraṃ kalau yuge /
dharmaṃ sādhāraṇaṃ śaktyā cāturvarṇyāśramāgatam //

ataḥ paraṃ gṛhasthasya karma-ācāraṃ kalau yuge /
dharmaṃ sādhāraṇaṃ śaktyā cātur-varṇya-āśrama-āgatam //

taṃ pravakṣyāmy ahaṃ pūrvaṃ parāśaravaco yathā /
ṣaṭkarmasahito vipraḥ kṛṣikarma ca kārayet //

taṃ pravakṣyāmy ahaṃ pūrvaṃ parāśara-vaco yathā /
ṣaṭ-karma-sahito vipraḥ kṛṣi-karma ca kārayet //

kṣudhitaṃ tṛṣitaṃ śrāntaṃ balīvardaṃ na yojayet /
hīnāṅgaṃ vyādhitaṃ klībaṃ vṛṣaṃ vipro na vāhayet //

kṣudhitaṃ tṛṣitaṃ śrāntaṃ balīvardaṃ na yojayet /
hīna-aṅgaṃ vyādhitaṃ klībaṃ vṛṣaṃ vipro na vāhayet //

sthirāṅgaṃ nīrujaṃ tṛptaṃ sunardaṃ ṣaṇḍhavarjitam /
vāhayed divasasyārdhaṃ paścāt snānaṃ samācaret //

sthira-aṅgaṃ nīrujaṃ tṛptaṃ sunardaṃ ṣaṇḍha-varjitam /
vāhayed divasasya ardhaṃ paścāt snānaṃ samācaret //

japyaṃ devārcanaṃ homaṃ svādhyāyaṃ caivam abhyaset /
ekadvitricatur viprān bhojayet snātakān dvijaḥ //

japyaṃ deva-arcanaṃ homaṃ svādhyāyaṃ ca evam abhyaset /
eka-dvi-tri-catur viprān bhojayet snātakān dvijaḥ //

svayaṃkṛṣṭe tathā kṣetre dhānyaiś ca svayamarjitaiḥ /
nirvapet pañca yajñāṃś ca kratudīkṣāṃ ca kārayet //

svayaṃ-kṛṣṭe tathā kṣetre dhānyaiś ca svayam-arjitaiḥ /
nirvapet pañca yajñāṃś ca kratu-dīkṣāṃ ca kārayet //

tilā rasā na vikreyā vikreyā dhānyatatsamāḥ /
viprasyaivaṃvidhā vṛttis tṛṇakāṣṭhādivikrayaḥ //

tilā rasā na vikreyā vikreyā dhānya-tat-samāḥ /
viprasya evaṃ-vidhā vṛttis tṛṇa-kāṣṭha-ādi-vikrayaḥ //

brāhmaṇaś cet kṛṣiṃ kuryāt tanmahādoṣam āpnuyāt /
saṃvatsareṇa yat pāpaṃ matsyaghātī samāpnuyāt //

brāhmaṇaś cet kṛṣiṃ kuryāt tan-mahā-doṣam āpnuyāt /
saṃvatsareṇa yat pāpaṃ matsya-ghātī samāpnuyāt //

ayomukhena kāṣṭhena tad ekāhena lāṅgalī /
pāśako matsyaghātī ca vyādhaḥ śākunikas tathā //

ayo-mukhena kāṣṭhena tad eka-ahena lāṅgalī /
pāśako matsya-ghātī ca vyādhaḥ śākunikas tathā //

adātā karṣakaś caiva sarve te samabhāginaḥ /
vṛkṣaṃ chittvā mahīṃ bhittvā hatvā ca kṛmikīṭakān //

adātā karṣakaś ca eva sarve te sama-bhāginaḥ /
vṛkṣaṃ chittvā mahīṃ bhittvā hatvā ca kṛmi-kīṭakān //

karṣakaḥ khalayajñena sarvapāpaiḥ pramucyate /
yo na dadyād dvijātibhyo rāśimūlam upāgataḥ //

karṣakaḥ khala-yajñena sarva-pāpaiḥ pramucyate /
yo na dadyād dvijātibhyo rāśi-mūlam upāgataḥ //

sa cauraḥ sa ca pāpiṣṭho brahmaghnaṃ taṃ vinirdiśet /
rājñe dattvā tu ṣaḍbhāgaṃ devānāṃ caikaviṃśakam //

sa cauraḥ sa ca pāpiṣṭho brahmaghnaṃ taṃ vinirdiśet /
rājñe dattvā tu ṣaḍ-bhāgaṃ devānāṃ ca eka-viṃśakam //

viprāṇāṃ triṃśakaṃ bhāgaṃ sarvapāpaiḥ pramucyate /
kṣatriyo 'pi kṛṣiṃ kṛtvā devān viprāṃś ca pūjayet //

viprāṇāṃ triṃśakaṃ bhāgaṃ sarva-pāpaiḥ pramucyate /
kṣatriyo 'pi kṛṣiṃ kṛtvā devān viprāṃś ca pūjayet //

vaiśyaḥ śūdras tathā kuryāt kṛṣivāṇijyaśilpakam /
vikarma kurvate śūdrā dvijaśuśrūṣayojjhitāḥ //

vaiśyaḥ śūdras tathā kuryāt kṛṣi-vāṇijya-śilpakam /
vikarma kurvate śūdrā dvija-śuśrūṣayā-ujjhitāḥ //

bhavanty alpāyuṣas te vai nirayaṃ yānty asaṃśayaṃ /
caturṇām api varṇānām eṣa dharmaḥ sanātanaḥ //

bhavanty alpa-āyuṣas te vai nirayaṃ yānty asaṃśayaṃ /
caturṇām api varṇānām eṣa dharmaḥ sanātanaḥ //

ataḥ śuddhiṃ pravakṣyāmi janane maraṇe tathā /
dinatrayeṇa śudhyanti brāhmaṇāḥ pretasūtake //

ataḥ śuddhiṃ pravakṣyāmi janane maraṇe tathā /
dina-trayeṇa śudhyanti brāhmaṇāḥ preta-sūtake //

kṣatriyo dvādaśāhena vaiśyaḥ pañcadaśāhakaiḥ /
śūdraḥ śudhyati māsena parāśaravaco yathā //

kṣatriyo dvādaśa-ahena vaiśyaḥ pañca-daśa-ahakaiḥ /
śūdraḥ śudhyati māsena parāśara-vaco yathā //

upāsane tu viprāṇām aṅgaśuddhiś ca jāyate /
brāhmaṇānāṃ prasūtau tu dehasparśo vidhīyate //

upāsane tu viprāṇām aṅga-śuddhiś ca jāyate /
brāhmaṇānāṃ prasūtau tu deha-sparśo vidhīyate //

jātau vipro daśāhena dvādaśāhena bhūmipaḥ /
vaiśyaḥ pañcadaśāhena śūdro māsena śudhyati //

jātau vipro daśa-ahena dvādaśa-ahena bhūmipaḥ /
vaiśyaḥ pañcadaśa-ahena śūdro māsena śudhyati //

ekāhāc chudhyate vipro yo 'gnivedasamanvitaḥ /
tryahāt kevalavedas tu dvihīno daśabhir dinaiḥ //

eka-ahāc chudhyate vipro yo 'gni-veda-samanvitaḥ /
try-ahāt kevala-vedas tu dvi-hīno daśabhir dinaiḥ //

janmakarmaparibhraṣṭaḥ saṃdhyopāsanavarjitaḥ /
nāmadhārakavipras tu daśāhaṃ sūtakī bhavet //

janma-karma-paribhraṣṭaḥ saṃdhyā-upāsana-varjitaḥ /
nāma-dhāraka-vipras tu daśa-ahaṃ sūtakī bhavet //

ekapiṇḍās tu dāyādāḥ pṛthagdāraniketanāḥ /
janmany api vipattau ca teṣāṃ tat sūtakaṃ bhavet //

eka-piṇḍās tu dāyādāḥ pṛthag-dāra-niketanāḥ /
janmany api vipattau ca teṣāṃ tat sūtakaṃ bhavet //

tāvat tat sūtakaṃ gotre caturthapuruṣeṇa tu /
dāyād vicchedam āpnoti pañcamo vātmavaṃśajaḥ //

tāvat tat sūtakaṃ gotre caturtha-puruṣeṇa tu /
dāyād vicchedam āpnoti pañcamo vā ātma-vaṃśajaḥ //

caturthe daśarātraṃ syāt ṣaṇṇiśāḥ puṃsi pañcame /
ṣaṣṭhe caturahāc chuddhiḥ saptame tu dinatrayāt //

caturthe daśa-rātraṃ syāt ṣaṇ-ṇiśāḥ puṃsi pañcame /
ṣaṣṭhe catur-ahāc chuddhiḥ saptame tu dina-trayāt //

bhṛgvagnimaraṇe caiva deśāntaramṛte tathā /
bāle prete ca saṃnyaste sadyaḥ śaucaṃ vidhīyate //

bhṛgv-agni-maraṇe ca eva deśa-antara-mṛte tathā /
bāle prete ca saṃnyaste sadyaḥ śaucaṃ vidhīyate //

deśāntaramṛtaḥ kaścit sagotraḥ śrūyate yadi /
na trirātram ahorātraṃ sadyaḥ snātvā śucir bhavet //

deśa-antara-mṛtaḥ kaścit sagotraḥ śrūyate yadi /
na tri-rātram aho-rātraṃ sadyaḥ snātvā śucir bhavet //

deśāntaragato vipraḥ prayāsāt kālakāritāt /
dehanāśam anuprāptas tithir na jñāyate yadi //

deśa-antara-gato vipraḥ prayāsāt kāla-kāritāt /
deha-nāśam anuprāptas tithir na jñāyate yadi //

kṛṣṇāṣṭamī tv amāvāsyā kṛṣṇā caikādaśī ca yā /
udakaṃ piṇḍadānaṃ ca tatra śrāddhaṃ ca kārayet //

kṛṣṇa-aṣṭamī tv amāvāsyā kṛṣṇā ca ekādaśī ca yā /
udakaṃ piṇḍa-dānaṃ ca tatra śrāddhaṃ ca kārayet //

ajātadantā ye bālā ye ca garbhād viniḥsṛtāḥ /
na teṣām agnisaṃskāro nāśaucaṃ nodakakriyā //

ajāta-dantā ye bālā ye ca garbhād viniḥsṛtāḥ /
na teṣām agni-saṃskāro nā aśaucaṃ na udaka-kriyā //

yadi garbho vipadyeta sravate vāpi yoṣitaḥ /
yāvanmāsaṃ sthito garbho dinaṃ tāvat tu sūtakam //

yadi garbho vipadyeta sravate va āpi yoṣitaḥ /
yāvan-māsaṃ sthito garbho dinaṃ tāvat tu sūtakam //

ā caturthād bhavet srāvaḥ pātaḥ pañcamaṣaṣṭhayoḥ /
ata ūrdhvaṃ prasūtiḥ syād daśāhaṃ sūtakaṃ bhavet //

ā caturthād bhavet srāvaḥ pātaḥ pañcama-ṣaṣṭhayoḥ /
ata ūrdhvaṃ prasūtiḥ syād daśa-ahaṃ sūtakaṃ bhavet //

dantajāte 'nujāte ca kṛtacūḍe ca saṃsthite /
agnisaṃskaraṇe teṣāṃ trirātram aśucir bhavet //

danta-jāte 'nujāte ca kṛta-cūḍe ca saṃsthite /
agni-saṃskaraṇe teṣāṃ tri-rātram aśucir bhavet //

ā dantajanmanaḥ sadya ā cūḍān naiṣikī smṛtā /
trirātram ā vratādeśād daśarātram ataḥ param //

ā danta-janmanaḥ sadya ā cūḍān naiṣikī smṛtā /
tri-rātram ā vrata-ādeśād daśa-rātram ataḥ param //

brahmacārī gṛhe yeṣāṃ hūyate ca hutāśanaḥ /
saṃparkaṃ na ca kurvanti na teṣāṃ sūtakaṃ bhavet //

brahma-cārī gṛhe yeṣāṃ hūyate ca huta-aśanaḥ /
saṃparkaṃ na ca kurvanti na teṣāṃ sūtakaṃ bhavet //

saṃparkād duṣyate vipro janane maraṇe tathā /
saṃparkāc ca nivṛttasya na pretaṃ naiva sūtakam //

saṃparkād duṣyate vipro janane maraṇe tathā /
saṃparkāc ca nivṛttasya na pretaṃ na eva sūtakam //

śilpinaḥ kārukā vaidyā dāsīdāsāś ca nāpitāḥ /
rājānaḥ śrotriyāś caiva sadyaḥ śaucāḥ prakīrtitāḥ //

śilpinaḥ kārukā vaidyā dāsī-dāsāś ca nāpitāḥ /
rājānaḥ śrotriyāś ca eva sadyaḥ śaucāḥ prakīrtitāḥ //

savrataḥ satrapūtaś ca āhitāgniś ca yo dvijaḥ /
rājñaś ca sūtakaṃ nāsti yasya cecchati pārthivaḥ //

savrataḥ satra-pūtaś ca āhita-agniś ca yo dvijaḥ /
rājñaś ca sūtakaṃ na asti yasya ca icchati pārthivaḥ //

udyato nidhane dāne ārto vipro nimantritaḥ /
tadaiva ṛṣibhir dṛṣṭaṃ yathā kālena śudhyati //

udyato nidhane dāne ārto vipro nimantritaḥ /
tada eva ṛṣibhir dṛṣṭaṃ yathā kālena śudhyati //

prasave gṛhamedhī tu na kuryāt saṃkaraṃ yadi /
daśāhāc chudhyate mātā tv avagāhya pitā śuciḥ //

prasave gṛha-medhī tu na kuryāt saṃkaraṃ yadi /
daśa-ahāc chudhyate mātā tv avagāhya pitā śuciḥ //

sarveṣāṃ śāvam āśaucaṃ mātā pitros tu sūtakam /
sūtakaṃ mātur eva syād upaspṛśya pitā śuciḥ //

sarveṣāṃ śāvam āśaucaṃ mātā pitros tu sūtakam /
sūtakaṃ mātur eva syād upaspṛśya pitā śuciḥ //

yadi patnyāṃ prasūtāyāṃ saṃparkaṃ kurute dvijaḥ /
sūtakaṃ tu bhavet tasya yadi vipraḥ ṣaḍaṅgavit //

yadi patnyāṃ prasūtāyāṃ saṃparkaṃ kurute dvijaḥ /
sūtakaṃ tu bhavet tasya yadi vipraḥ ṣaḍ-aṅgavit //

saṃparkāj jāyate doṣo nānyo doṣo 'sti vai dvije /
tasmāt sarvaprayatnena saṃparkaṃ varjayed budhaḥ //

saṃparkāj jāyate doṣo na anyo doṣo 'sti vai dvije /
tasmāt sarva-prayatnena saṃparkaṃ varjayed budhaḥ //

vivāhotsavayajñeṣu tv antarā mṛtasūtake /
pūrvasaṃkalpitaṃ dravyaṃ dīyamānaṃ na duṣyati //

vivāha-utsava-yajñeṣu tv antarā mṛta-sūtake /
pūrva-saṃkalpitaṃ dravyaṃ dīyamānaṃ na duṣyati //

antarā daśāhasya punar maraṇajanmanī /
tāvat syād aśucir vipro yāvat tat syād anirdaśam //

antarā daśa-ahasya punar maraṇa-janmanī /
tāvat syād aśucir vipro yāvat tat syād anirdaśam //

brāhmaṇārthe vipannānāṃ bandigograhaṇe tathā /
āhaveṣu vipannānām ekarātram aśaucakam //

brāhmaṇa-arthe vipannānāṃ bandi-go-grahaṇe tathā /
āhaveṣu vipannānām eka-rātram aśaucakam //

dvāv imau puruṣau loke sūryamaṇḍalabhedinau /
parivrāḍ yogayuktaś ca raṇe cābhimukho hataḥ //

dvāv imau puruṣau loke sūrya-maṇḍala-bhedinau /
parivrāḍ yoga-yuktaś ca raṇe ca abhimukho hataḥ //

yatra yatra hataḥ śūraḥ śatrubhiḥ pariveṣṭitaḥ /
akṣayāṃl labhate lokān yadi klībaṃ na bhāṣate //

yatra yatra hataḥ śūraḥ śatrubhiḥ pariveṣṭitaḥ /
akṣayāṃl labhate lokān yadi klībaṃ na bhāṣate //

saṃnyastaṃ brāhmaṇaṃ dṛṣṭvā sthānāc calati bhāskaraḥ /
eṣa me maṇḍalaṃ bhittvā paraṃ sthānaṃ prayāsyati //

saṃnyastaṃ brāhmaṇaṃ dṛṣṭvā sthānāc calati bhāskaraḥ /
eṣa me maṇḍalaṃ bhittvā paraṃ sthānaṃ prayāsyati //

yas tu bhagneṣu sainyeṣu vidravatsu samantataḥ /
paritrātā yadā gacchet sa ca kratuphalaṃ labhet //

yas tu bhagneṣu sainyeṣu vidravatsu samantataḥ /
paritrātā yadā gacchet sa ca kratu-phalaṃ labhet //

yasya cchedakṣataṃ gātraṃ śaramudgarayaṣṭibhiḥ /
devakanyās tu taṃ vīraṃ haranti ramayanti ca //

yasya ccheda-kṣataṃ gātraṃ śara-mudgara-yaṣṭibhiḥ /
deva-kanyās tu taṃ vīraṃ haranti ramayanti ca //

devāṅganāsahasrāṇi śūram āyodhane hatam /
tvaramāṇāḥ pradhāvanti mama bhartā mameti ca //

deva-aṅganā-sahasrāṇi śūram āyodhane hatam /
tvaramāṇāḥ pradhāvanti mama bhartā mama iti ca //

yaṃ yajñasaṃghais tapasā ca viprāḥ svargaiṣiṇo vātra yathā yānti /
kṣaṇena yānty eva hi tatra vīrāḥ prāṇān suyuddhena parityajantaḥ //

yaṃ yajña-saṃghais tapasā ca viprāḥ svarga-eṣiṇo va ātra yathā yānti /
kṣaṇena yānty eva hi tatra vīrāḥ prāṇān suyuddhena parityajantaḥ //

jitena labhyate lakṣmīr mṛtenāpi surāṅganāḥ /
kṣaṇadhvaṃsini kāye 'smin kā cintā maraṇe raṇe //

jitena labhyate lakṣmīr mṛtena api sura-aṅganāḥ /
kṣaṇa-dhvaṃsini kāye 'smin kā cintā maraṇe raṇe //

lalāṭadeśe rudhiraṃ sravac ca yasyāhave tu praviśec ca vaktram /
tat somapānena kilāsya tulyaṃ saṃgrāmayajñe vidhivac ca dṛṣṭam //

lalāṭa-deśe rudhiraṃ sravac ca yasyā ahave tu praviśec ca vaktram /
tat soma-pānena kila asya tulyaṃ saṃgrāma-yajñe vidhivac ca dṛṣṭam //

anāthaṃ brāhmaṇaṃ pretaṃ ye vahanti dvijātayaḥ /
pade pade yajñaphalam ānupūrvyāṃl labhanti te //

anāthaṃ brāhmaṇaṃ pretaṃ ye vahanti dvijātayaḥ /
pade pade yajña-phalam ānupūrvyāṃl labhanti te //

na teṣām aśubhaṃ kiṃcit pāpaṃ vā śubhakarmaṇām /
jalāvagāhanāt teṣāṃ sadyaḥśaucaṃ vidhīyate //

na teṣām aśubhaṃ kiṃcit pāpaṃ vā śubha-karmaṇām /
jala-avagāhanāt teṣāṃ sadyaḥ-śaucaṃ vidhīyate //

asagotram abandhuṃ ca pretībhūtaṃ dvijottamam /
vahitvā ca dahitvā ca prāṇāyāmena śudhyati //

asagotram abandhuṃ ca pretī-bhūtaṃ dvija-uttamam /
vahitvā ca dahitvā ca prāṇa-āyāmena śudhyati //

anugamyecchayā pretaṃ jñātim ajñātim eva vā /
snātvā sacailaṃ spṛṣṭvāgniṃ ghṛtaṃ prāśya viśudhyati //

anugamya icchayā pretaṃ jñātim ajñātim eva vā /
snātvā sacailaṃ spṛṣṭva āgniṃ ghṛtaṃ prāśya viśudhyati //

kṣatriyaṃ mṛtam ajñānād brāhmaṇo yo 'nugacchati /
ekāham aśucir bhūtvā pañcagavyena śudhyati //

kṣatriyaṃ mṛtam ajñānād brāhmaṇo yo 'nugacchati /
eka-aham aśucir bhūtvā pañca-gavyena śudhyati //

śavaṃ ca vaiśyam ajñānād brāhmaṇo yo 'nugacchati /
kṛtvāśaucaṃ dvirātraṃ ca prāṇāyāmān ṣaḍ ācaret //

śavaṃ ca vaiśyam ajñānād brāhmaṇo yo 'nugacchati /
kṛtvā āśaucaṃ dvi-rātraṃ ca prāṇa-āyāmān ṣaḍ ācaret //

pretībhūtaṃ tu yaḥ śūdraṃ brāhmaṇo jñānadurbalaḥ /
anugacchen nīyamānaṃ trirātram aśucir bhavet //

pretī-bhūtaṃ tu yaḥ śūdraṃ brāhmaṇo jñāna-durbalaḥ /
anugacchen nīyamānaṃ tri-rātram aśucir bhavet //

trirātre tu tataḥ pūrṇe nadīṃ gatvā samudragām /
prāṇāyāmaśataṃ kṛtvā ghṛtaṃ prāśya viśudhyati //

tri-rātre tu tataḥ pūrṇe nadīṃ gatvā samudragām /
prāṇa-āyāma-śataṃ kṛtvā ghṛtaṃ prāśya viśudhyati //

vinirvartya yadā śūdrā udakāntam upasthitāḥ /
dvijais tadānugantavyā eṣa dharmaḥ sanātanaḥ //

vinirvartya yadā śūdrā udaka-antam upasthitāḥ /
dvijais tada ānugantavyā eṣa dharmaḥ sanātanaḥ //

prāyaścittakāṇḍam

atimānād atikrodhāt snehād vā yadi vā bhayāt /
udbadhnīyāt strī pumān vā gatir eṣā vidhīyate //

atimānād atikrodhāt snehād vā yadi vā bhayāt /
udbadhnīyāt strī pumān vā gatir eṣā vidhīyate //

pūyaśoṇitasaṃpūrṇe tv andhe tamasi majjati /
ṣaṣṭhīr varṣasahasrāṇi narakaṃ pratipadyate //

pūya-śoṇita-saṃpūrṇe tv andhe tamasi majjati /
ṣaṣṭhīr varṣa-sahasrāṇi narakaṃ pratipadyate //

nāśaucaṃ nodakaṃ nāgniṃ nāśrupātaṃ ca kārayet /
voḍhāro 'gnipradātāraḥ pāśacchedakarās tathā //

nā aśaucaṃ na udakaṃ na agniṃ na aśru-pātaṃ ca kārayet /
voḍhāro 'gni-pradātāraḥ pāśa-ccheda-karās tathā //

taptakṛcchreṇa śudhyantīty evam āha prajāpatiḥ /
gobhir hataṃ tathodbaddhaṃ brāhmaṇena tu ghātitam //

tapta-kṛcchreṇa śudhyanti ity evam āha prajā-patiḥ /
gobhir hataṃ tatha ūdbaddhaṃ brāhmaṇena tu ghātitam //

saṃspṛśanti tu ye viprā voḍhāraś cāgnidāś ca ye /
anye ye vānugantāraḥ pāśacchedakarāś ca ye //

saṃspṛśanti tu ye viprā voḍhāraś ca agnidāś ca ye /
anye ye va ānugantāraḥ pāśa-ccheda-karāś ca ye //

taptakṛcchreṇa śuddhās te kuryur brāhmaṇabhojanam /
anaḍutsahitāṃ gāṃ ca dadyur viprāya dakṣiṇām //

tapta-kṛcchreṇa śuddhās te kuryur brāhmaṇa-bhojanam /
anaḍut-sahitāṃ gāṃ ca dadyur viprāya dakṣiṇām //

tryaham uṣṇaṃ pibed vāri tryaham uṣṇaṃ payaḥ pibet /
tryaham uṣṇaṃ pibet sarpir vāyubhakṣo dinatrayam //

try-aham uṣṇaṃ pibed vāri try-aham uṣṇaṃ payaḥ pibet /
try-aham uṣṇaṃ pibet sarpir vāyu-bhakṣo dina-trayam //

ṣaṭpalaṃ tu pibed ambhas tripalaṃ tu payaḥ pibet /
palam ekaṃ pibet sarpis taptakṛcchraṃ vidhīyate //

ṣaṭ-palaṃ tu pibed ambhas tri-palaṃ tu payaḥ pibet /
palam ekaṃ pibet sarpis tapta-kṛcchraṃ vidhīyate //

yo vai samācared vipraḥ patitādiṣv akāmataḥ /
pañcāhaṃ vā daśāhaṃ vā dvādaśāham athāpi vā //

yo vai samācared vipraḥ patita-ādiṣv akāmataḥ /
pañca-ahaṃ vā daśa-ahaṃ vā dvādaśa-aham atha api vā //

māsārdhaṃ māsam ekaṃ vā māsadvayam athāpi vā /
abdārdham abdam ekaṃ vā tad ūrdhvaṃ caiva tatsamaḥ //

māsa-ardhaṃ māsam ekaṃ vā māsa-dvayam atha api vā /
abda-ardham abdam ekaṃ vā tad ūrdhvaṃ ca eva tat-samaḥ //

trirātraṃ prathame pakṣe dvitīye kṛcchram ācaret /
tṛtīye caiva pakṣe tu kṛcchraṃ sāṃtapanaṃ caret //

tri-rātraṃ prathame pakṣe dvitīye kṛcchram ācaret /
tṛtīye ca eva pakṣe tu kṛcchraṃ sāṃtapanaṃ caret //

caturthe daśarātraṃ syāt parākaḥ pañcame mataḥ /
kuryāc cāndrāyaṇaṃ ṣaṣṭhe saptame tv aindavadvayam //

caturthe daśa-rātraṃ syāt parākaḥ pañcame mataḥ /
kuryāc cāndrāyaṇaṃ ṣaṣṭhe saptame tv aindava-dvayam //

śuddhyartham aṣṭame caiva ṣaṇ māsān kṛcchram ācaret /
pakṣasaṃkhyāpramāṇena suvarṇāny api dakṣiṇā //

śuddhy-artham aṣṭame ca eva ṣaṇ māsān kṛcchram ācaret /
pakṣa-saṃkhyā-pramāṇena suvarṇāny api dakṣiṇā //

ṛtusnātā tu yā nārī bhartāraṃ nopasarpati /
sā mṛtā narakaṃ yāti vidhavā ca punaḥ punaḥ //

ṛtu-snātā tu yā nārī bhartāraṃ na upasarpati /
sā mṛtā narakaṃ yāti vidhavā ca punaḥ punaḥ //

ṛtusnātāṃ tu yo bhāryāṃ saṃnidhau nopagacchati /
ghorāyāṃ bhrūṇahatyāyāṃ yujyate nātra saṃśayaḥ //

ṛtu-snātāṃ tu yo bhāryāṃ saṃnidhau na upagacchati /
ghorāyāṃ bhrūṇa-hatyāyāṃ yujyate na atra saṃśayaḥ //

daridraṃ vyādhitaṃ mūrkhaṃ bhartāraṃ yāvamanyate /
sā śunī jāyate mṛtvā sūkarī ca punaḥ punaḥ //

daridraṃ vyādhitaṃ mūrkhaṃ bhartāraṃ ya āvamanyate /
sā śunī jāyate mṛtvā sūkarī ca punaḥ punaḥ //

patyau jīvati yā nārī upoṣya vratam ācaret /
āyuṣyaṃ harate bhartuḥ sā nārī narakaṃ vrajet //

patyau jīvati yā nārī upoṣya vratam ācaret /
āyuṣyaṃ harate bhartuḥ sā nārī narakaṃ vrajet //

apṛṣṭvā caiva bhartāraṃ yā nārī kurute vratam /
sarvaṃ tad rākṣasān gacched ity evaṃ manur abravīt //

apṛṣṭvā ca eva bhartāraṃ yā nārī kurute vratam /
sarvaṃ tad rākṣasān gacched ity evaṃ manur abravīt //

bāndhavānāṃ sajātīnāṃ durvṛttaṃ kurute tu yā /
garbhapātaṃ ca yā kuryān na tāṃ saṃbhāṣayet kvacit //

bāndhavānāṃ sajātīnāṃ durvṛttaṃ kurute tu yā /
garbha-pātaṃ ca yā kuryān na tāṃ saṃbhāṣayet kvacit //

yat pāpaṃ brahmahatyāyāṃ dviguṇaṃ garbhapātane /
prāyaścittaṃ na tasyāḥ syāt tasyās tyāgo vidhīyate //

yat pāpaṃ brahma-hatyāyāṃ dvi-guṇaṃ garbha-pātane /
prāyaś-cittaṃ na tasyāḥ syāt tasyās tyāgo vidhīyate //

na kāryam āvasathyena nāgnihotreṇa vā punaḥ /
sa bhavet karmacāṇḍālo yas tu dharmaparāṅmukhaḥ //

na kāryam āvasathyena na agni-hotreṇa vā punaḥ /
sa bhavet karma-cāṇḍālo yas tu dharma-parāṅ-mukhaḥ //

oghavātāhṛtaṃ bījaṃ yasya kṣetre prarohati /
sa kṣetrī labhate bījaṃ na bījī bhāgam arhati //

ogha-vātā-āhṛtaṃ bījaṃ yasya kṣetre prarohati /
sa kṣetrī labhate bījaṃ na bījī bhāgam arhati //

tadvat parastriyāḥ putrau dvau smṛtau kuṇḍagolakau /
patyau jīvati kuṇḍaḥ syāt mṛte bhartari golakaḥ //

tadvat para-striyāḥ putrau dvau smṛtau kuṇḍa-golakau /
patyau jīvati kuṇḍaḥ syāt mṛte bhartari golakaḥ //

aurasaḥ kṣetrajaś caiva dattaḥ kṛtrimakaḥ sutaḥ /
dadyān mātā pitā vāpi sa putro dattako bhavet //

aurasaḥ kṣetrajaś ca eva dattaḥ kṛtrimakaḥ sutaḥ /
dadyān mātā pitā va āpi sa putro dattako bhavet //

parivittiḥ parivettā yayā ca parividyate /
sarve te narakaṃ yānti dātṛyājakapañcamāḥ //

parivittiḥ parivettā yayā ca parividyate /
sarve te narakaṃ yānti dātṛ-yājaka-pañcamāḥ //

dvau kṛcchrau parivittes tu kanyāyāḥ kṛcchra eva ca /
kṛcchrātikṛcchrau dātus tu hotā cāndrāyaṇaṃ caret //

dvau kṛcchrau parivittes tu kanyāyāḥ kṛcchra eva ca /
kṛcchra-atikṛcchrau dātus tu hotā cāndrāyaṇaṃ caret //

kubjavāmanaṣaṇḍheṣu gadgadeṣu jaḍeṣu ca /
jātyandhe badhire mūke na doṣaḥ parivedane //

kubja-vāmana-ṣaṇḍheṣu gadgadeṣu jaḍeṣu ca /
jāty-andhe badhire mūke na doṣaḥ parivedane //

pitṛvyaputraḥ sāpatnaḥ paranārīsutas tathā /
dārāgnihotrasamyoge na doṣaḥ parivedane //

pitṛvya-putraḥ sāpatnaḥ para-nārī-sutas tathā /
dārā-agni-hotra-samyoge na doṣaḥ parivedane //

jyeṣṭho bhrātā yadā tiṣṭhed ādhānaṃ naiva kārayet /
anujñātas tu kurvīta śaṅkhasya vacanaṃ yathā //

jyeṣṭho bhrātā yadā tiṣṭhed ādhānaṃ na eva kārayet /
anujñātas tu kurvīta śaṅkhasya vacanaṃ yathā //

naṣṭe mṛte pravrajite klībe ca patite patau /
pañcasv āpatsu nārīṇāṃ patir anyo vidhīyate //

naṣṭe mṛte pravrajite klībe ca patite patau /
pañcasv āpatsu nārīṇāṃ patir anyo vidhīyate //

mṛte bhartari yā nārī brahmacaryavrate sthitā /
sā mṛtā labhate svargaṃ yathā te brahmacāriṇaḥ //

mṛte bhartari yā nārī brahma-carya-vrate sthitā /
sā mṛtā labhate svargaṃ yathā te brahma-cāriṇaḥ //

tisraḥ koṭyo 'rdhakoṭī ca yāni romāṇi mānuṣe /
tāvatkālaṃ vaset svarge bhartāraṃ yānugacchati //

tisraḥ koṭyo 'rdha-koṭī ca yāni romāṇi mānuṣe /
tāvat-kālaṃ vaset svarge bhartāraṃ ya ānugacchati //

vyālagrāhī yathā vyālaṃ balād uddharate bilāt /
evaṃ strī patim uddhṛtya tenaiva saha modate //

vyāla-grāhī yathā vyālaṃ balād uddharate bilāt /
evaṃ strī patim uddhṛtya tena eva saha modate //

vṛkaśvānasṛgālādyair daṣṭo yas tu dvijottamaḥ /
snātvā japet sa gāyatrīṃ pavitrāṃ vedamātaram //

vṛka-śvāna-sṛgāla-ādyair daṣṭo yas tu dvija-uttamaḥ /
snātvā japet sa gāyatrīṃ pavitrāṃ veda-mātaram //

gavāṃ śṛṅgodakaiḥ snānaṃ mahānadyos tu saṃgame /
samudradarśanād vāpi śunā daṣṭaḥ śucir bhavet //

gavāṃ śṛṅga-udakaiḥ snānaṃ mahā-nadyos tu saṃgame /
samudra-darśanād va āpi śunā daṣṭaḥ śucir bhavet //

vedavidyāvratasnātaḥ śunā daṣṭo dvijo yadi /
sa hiraṇyodakaiḥ snātvā ghṛtaṃ prāśya viśudhyati //

veda-vidyā-vrata-snātaḥ śunā daṣṭo dvijo yadi /
sa hiraṇya-udakaiḥ snātvā ghṛtaṃ prāśya viśudhyati //

savratas tu śunā daṣṭo yas trirātram upāvaset /
ghṛtaṃ kuśodakaṃ pītvā vrataśeṣaṃ samāpayet //

savratas tu śunā daṣṭo yas tri-rātram upāvaset /
ghṛtaṃ kuśa-udakaṃ pītvā vrata-śeṣaṃ samāpayet //

avrataḥ savrato vāpi śunā daṣṭo bhaved dvijaḥ /
praṇipatya bhavet pūto vipraiś cakṣurnirīkṣitaḥ //

avrataḥ savrato va āpi śunā daṣṭo bhaved dvijaḥ /
praṇipatya bhavet pūto vipraiś cakṣur-nirīkṣitaḥ //

śunā ghrātāvalīḍhasya nakhair vilikhitasya ca /
adbhiḥ prakṣālanaṃ proktam agninā copacūlanam //

śunā ghrāta-avalīḍhasya nakhair vilikhitasya ca /
adbhiḥ prakṣālanaṃ proktam agninā ca upacūlanam //

śunā tu brāhmaṇī daṣṭā jambukena vṛkeṇa vā /
uditaṃ grahanakṣatraṃ dṛṣṭvā sadyaḥ śucir bhavet //

śunā tu brāhmaṇī daṣṭā jambukena vṛkeṇa vā /
uditaṃ graha-nakṣatraṃ dṛṣṭvā sadyaḥ śucir bhavet //

kṛṣṇapakṣe yadā somo na dṛśyeta kadācana /
yāṃ diśaṃ vrajate somas tāṃ diśaṃ vāvalokayet //

kṛṣṇa-pakṣe yadā somo na dṛśyeta kadācana /
yāṃ diśaṃ vrajate somas tāṃ diśaṃ va āvalokayet //

asadbrāhmaṇake grāme śunā daṣṭo dvijottamaḥ /
vṛṣaṃ pradakṣiṇīkṛtya sadyaḥ snātvā śucir bhavet //

asad-brāhmaṇake grāme śunā daṣṭo dvija-uttamaḥ /
vṛṣaṃ pradakṣiṇī-kṛtya sadyaḥ snātvā śucir bhavet //

caṇḍālena śvapākena gobhir viprair hato yadi /
āhitāgnir mṛto vipro viṣeṇātmahato yadi //

caṇḍālena śva-pākena gobhir viprair hato yadi /
āhita-agnir mṛto vipro viṣeṇā atma-hato yadi //

dahet taṃ brāhmaṇaṃ vipro lokāgnau mantravarjitam /
spṛṣṭvā voḍhvā ca dagdhvā ca sapiṇḍeṣu ca sarvathā //

dahet taṃ brāhmaṇaṃ vipro loka-agnau mantra-varjitam /
spṛṣṭvā voḍhvā ca dagdhvā ca sapiṇḍeṣu ca sarvathā //

prājāpatyaṃ caret paścād viprāṇām anuśāsanāt /
dagdhāsthīni punar gṛhya kṣīraiḥ prakṣālayed dvijaḥ //

prājāpatyaṃ caret paścād viprāṇām anuśāsanāt /
dagdha-asthīni punar gṛhya kṣīraiḥ prakṣālayed dvijaḥ //

punar dahet svāgninā tu svatantreṇa pṛthak pṛthak /
āhitāgnir dvijaḥ kaścit pravasan kālacoditaḥ //

punar dahet sva-agninā tu svatantreṇa pṛthak pṛthak /
āhita-agnir dvijaḥ kaścit pravasan kāla-coditaḥ //

dehanāśam anuprāptas tasyāgnir vasate gṛhe /
pretāgnihotrasaṃskāraḥ śrūyatām ṛṣipuṅgavāḥ //

deha-nāśam anuprāptas tasya agnir vasate gṛhe /
preta-agni-hotra-saṃskāraḥ śrūyatām ṛṣi-puṅgavāḥ //

kṛṣṇājinaṃ samāstīrya kuśais tu puruṣākṛtim /
ṣaṭśatāni śataṃ caiva palāśānāṃ ca vṛntataḥ //

kṛṣṇa-ajinaṃ samāstīrya kuśais tu puruṣa-ākṛtim /
ṣaṭ-śatāni śataṃ ca eva palāśānāṃ ca vṛntataḥ //

catvāriṃśac chire dadyāc chataṃ kaṇṭhe tu vinyaset /
bāhubhyāṃ śatakaṃ dadyād aṅgulīṣu daśaiva tu //

catvāriṃśac chire dadyāc chataṃ kaṇṭhe tu vinyaset /
bāhubhyāṃ śatakaṃ dadyād aṅgulīṣu daśa eva tu //

śataṃ tu jaghane dadyād dviśataṃ tūdare tathā /
dadyād aṣṭau vṛṣaṇayoḥ pañca medhre tu vinyaset //

śataṃ tu jaghane dadyād dvi-śataṃ tu udare tathā /
dadyād aṣṭau vṛṣaṇayoḥ pañca medhre tu vinyaset //

ekaviṃśatim ūrubhyāṃ dviśataṃ jānujaṅghayoḥ /
pādāṅgulīṣu ṣaḍ dadyād yajñapātraṃ tato nyaset //

eka-viṃśatim ūrubhyāṃ dvi-śataṃ jānu-jaṅghayoḥ /
pāda-aṅgulīṣu ṣaḍ dadyād yajña-pātraṃ tato nyaset //

śamyaṃ śiśne viniḥkṣipya araṇīṃ muṣkayor api /
juhūṃ ca dakṣiṇe haste vāme tūpabhṛtaṃ nyaset //

śamyaṃ śiśne viniḥkṣipya araṇīṃ muṣkayor api /
juhūṃ ca dakṣiṇe haste vāme tu upabhṛtaṃ nyaset //

karṇe colūkhalaṃ dadyāt pṛṣṭhe ca musalaṃ nyaset /
urasi kṣipya dṛṣadaṃ taṇḍulājyatilān mukhe //

karṇe ca ulūkhalaṃ dadyāt pṛṣṭhe ca musalaṃ nyaset /
urasi kṣipya dṛṣadaṃ taṇḍulā-ājya-tilān mukhe //

śrotre ca prokṣaṇīṃ dadyād ājyasthalīṃ tu cakṣuṣoḥ /
karṇe netre mukhe ghrāṇe hiraṇyaśakalaṃ nyaset //

śrotre ca prokṣaṇīṃ dadyād ājya-sthalīṃ tu cakṣuṣoḥ /
karṇe netre mukhe ghrāṇe hiraṇya-śakalaṃ nyaset //

agnihotropakaraṇam aśeṣaṃ tatra nikṣipet /
asau svargāya lokāya svāhety ekāhutiṃ sakṛt //

agni-hotra-upakaraṇam aśeṣaṃ tatra nikṣipet /
asau svargāya lokāya svāha īty eka-āhutiṃ sakṛt //

dadyāt putro 'thavā bhrātāpy anyo vāpi ca bāndhavaḥ /
yathā dahanasaṃskāras tathā kāryaṃ vicakṣaṇaiḥ //

dadyāt putro 'thavā bhrāta āpy anyo va āpi ca bāndhavaḥ /
yathā dahana-saṃskāras tathā kāryaṃ vicakṣaṇaiḥ //

īdṛśaṃ tu vidhiṃ kuryād brahmalokagatiḥ smṛtā /
dahanti ye dvijās taṃ tu te yānti paramāṃ gatim //

īdṛśaṃ tu vidhiṃ kuryād brahma-loka-gatiḥ smṛtā /
dahanti ye dvijās taṃ tu te yānti paramāṃ gatim //

anyathā kurvate karma tv ātmabuddhyā pracoditāḥ /
bhavanty alpāyuṣas te vai patanti narake 'śucau //

anyathā kurvate karma tv ātma-buddhyā pracoditāḥ /
bhavanty alpa-āyuṣas te vai patanti narake 'śucau //

ataḥ paraṃ pravakṣyāmi prāṇihatyāsu niṣkṛtim /
parāśarena pūrvoktā manvarthe 'pi ca vistṛtām //

ataḥ paraṃ pravakṣyāmi prāṇi-hatyāsu niṣkṛtim /
parāśarena pūrva-uktā manv-arthe 'pi ca vistṛtām //

krauñcasārasahaṃsāṃś ca cakravākaṃ ca kukkuṭam /
jālapādaṃ ca śarabham ahorātreṇa śudhyati //

krauñca-sārasa-haṃsāṃś ca cakra-vākaṃ ca kukkuṭam /
jāla-pādaṃ ca śarabham aho-rātreṇa śudhyati //

balākāṭiṭṭibhau vāpi śukapārāvatāv api /
ahinakravighātī ca śudhyate naktabhojanāt //

balākā-ṭiṭṭibhau va āpi śuka-pārāvatāv api /
ahi-nakra-vighātī ca śudhyate nakta-bhojanāt //

vṛkakākakapotānāṃ śāritittirighātakaḥ /
antarjala ubhe saṃdhye prāṇāyāmena śudhyati //

vṛka-kāka-kapotānāṃ śāri-tittiri-ghātakaḥ /
antar-jala ubhe saṃdhye prāṇa-āyāmena śudhyati //

gṛdhraśyenaśaśādānām ulūkasya ca ghātakaḥ /
apakvāśī dinaṃ tiṣṭhet trikālaṃ mārutāśanaḥ //

gṛdhra-śyena-śaśa-adānām ulūkasya ca ghātakaḥ /
apakvā aśī dinaṃ tiṣṭhet tri-kālaṃ māruta-aśanaḥ //

valguṇīṭiṭṭibhānāṃ ca kokilākhañjarīṭake /
lāvikāraktapakṣeṣu śudhyate naktabhojanāt //

valguṇī-ṭiṭṭibhānāṃ ca kokilā-khañjarīṭake /
lāvikā-rakta-pakṣeṣu śudhyate nakta-bhojanāt //

kāraṇḍavacakorāṇāṃ piṅgalākurarasya ca /
bhāradvājādikaṃ hatvā śivaṃ pūjya viśudhyati //

kāraṇḍava-cakorāṇāṃ piṅgalā-kurarasya ca /
bhāradvāja-ādikaṃ hatvā śivaṃ pūjya viśudhyati //

bheruṇḍacāṣabhāsāṃś ca pārāvatakapiñjalau /
pakṣiṇāṃ caiva sarveṣām ahorātram abhojanam //

bheruṇḍa-cāṣa-bhāsāṃś ca pārāvata-kapiñjalau /
pakṣiṇāṃ ca eva sarveṣām aho-rātram abhojanam //

hatvā mūṣakamārjārasarpājagaraḍuṇḍubhān /
kṛsaraṃ bhojayed viprān lohadaṇḍaś ca dakṣiṇā //

hatvā mūṣaka-mārjārasarpa-ajagara-ḍuṇḍubhān /
kṛsaraṃ bhojayed viprān loha-daṇḍaś ca dakṣiṇā //

śiśumāraṃ tathā godhāṃ hatvā kūrmaṃ ca śalyakam /
vṛntākaphalabhakṣī cāpy ahorātreṇa śudhyati //

śiśu-māraṃ tathā godhāṃ hatvā kūrmaṃ ca śalyakam /
vṛntāka-phala-bhakṣī ca apy aho-rātreṇa śudhyati //

vṛkajambūkaṛkṣāṇāṃ tarakṣuśvānaghātakaḥ /
tilaprasthaṃ dvije dadyād vāyubhakṣo dinatrayam //

vṛka-jambūka-ṛkṣāṇāṃ tarakṣu-śvāna-ghātakaḥ /
tilaprasthaṃ dvije dadyād vāyu-bhakṣo dina-trayam //

gajasya ca turaṅgasya mahiṣoṣṭranipātane /
prāyaścittam ahorātraṃ trisaṃdhyam avagāhanam //

gajasya ca turaṅgasya mahiṣa-uṣṭra-nipātane /
prāyaś-cittam aho-rātraṃ tri-saṃdhyam avagāhanam //

kuraṅgaṃ vānaraṃ siṃhaṃ citraṃ vyāghraṃ tu ghātayan /
śudhyate sa trirātreṇa viprāṇāṃ tarpaṇena ca //

kuraṅgaṃ vānaraṃ siṃhaṃ citraṃ vyāghraṃ tu ghātayan /
śudhyate sa tri-rātreṇa viprāṇāṃ tarpaṇena ca //

mṛgarohidvarāhāṇām aver bastasya ghātakaḥ /
aphālakṛṣṭam aśnīyād ahorātram upoṣya saḥ //

mṛga-rohid-varāhāṇām aver bastasya ghātakaḥ /
aphāla-kṛṣṭam aśnīyād aho-rātram upoṣya saḥ //

evaṃ catuṣpadānāṃ ca sarveṣāṃ vanacāriṇām /
ahorātroṣitas tiṣṭhej japed vai jātavedasam //

evaṃ catuṣ-padānāṃ ca sarveṣāṃ vana-cāriṇām /
aho-rātra-uṣitas tiṣṭhej japed vai jāta-vedasam //

śilpinaṃ kārukaṃ śūdraṃ striyaṃ vā yas tu ghātayet /
prājāpatyadvayaṃ kṛtvā vṛṣaikādaśadakṣiṇā //

śilpinaṃ kārukaṃ śūdraṃ striyaṃ vā yas tu ghātayet /
prājāpatya-dvayaṃ kṛtvā vṛṣa ekādaśa-dakṣiṇā //

vaiśyaṃ vā kṣatriyaṃ vāpi nirdoṣaṃ yo 'bhighātayet /
so 'pi kṛcchradvayaṃ kuryād goviṃśad dakṣiṇāṃ dadet //

vaiśyaṃ vā kṣatriyaṃ va āpi nirdoṣaṃ yo 'bhighātayet /
so 'pi kṛcchra-dvayaṃ kuryād go-viṃśad dakṣiṇāṃ dadet //

vaiśyaṃ śūdraṃ kriyāsaktaṃ vikarmasthaṃ dvijottamam /
hatvā cāndrāyaṇaṃ tasya triṃśad goś caiva dakṣiṇām //

vaiśyaṃ śūdraṃ kriyā-āsaktaṃ vikarmasthaṃ dvija-uttamam /
hatvā cāndrāyaṇaṃ tasya triṃśad goś ca eva dakṣiṇām //

caṇḍālaṃ hatavān kaścid brāhmaṇe yadi kaṃcana /
prājāpatyaṃ caret kṛcchraṃ godvayaṃ dakṣiṇāṃ dadat //

caṇḍālaṃ hatavān kaścid brāhmaṇe yadi kaṃcana /
prājāpatyaṃ caret kṛcchraṃ go-dvayaṃ dakṣiṇāṃ dadat //

kṣatriyeṇāpi vaiśyena śūdreṇaivetareṇa vā /
caṇḍālasya vadhe prāpte kṛcchrārdhena viśudhyati //

kṣatriyeṇa api vaiśyena śūdreṇa eva itareṇa vā /
caṇḍālasya vadhe prāpte kṛcchra-ardhena viśudhyati //

corau śvapākacaṇḍālau vipreṇābhihatau yadi /
ahorātroṣitaḥ snātvā pañcagavyena śudhyati //

corau śva-pāka-caṇḍālau vipreṇa abhihatau yadi /
aho-rātra-uṣitaḥ snātvā pañca-gavyena śudhyati //

śvapākaṃ vāpi caṇḍālaṃ vipraḥ saṃbhāṣate yadi /
divjasaṃbhāṣaṇaṃ kuryāt sāvitrīṃ tu sakṛj japet //

śva-pākaṃ va api caṇḍālaṃ vipraḥ saṃbhāṣate yadi /
divja-saṃbhāṣaṇaṃ kuryāt sāvitrīṃ tu sakṛj japet //

caṇḍālaiḥ saha suptaṃ tu trirātram upavāsayet /
caṇḍālaikapathaṃ gatvā gāyatrīsmaraṇāc chuciḥ //

caṇḍālaiḥ saha suptaṃ tu tri-rātram upavāsayet /
caṇḍāla-eka-pathaṃ gatvā gāyatrī-smaraṇāc chuciḥ //

caṇḍāladarśane sadya ādityam avalokayet /
caṇḍālasparśane caiva sacailaṃ snānam ācaret //

caṇḍāla-darśane sadya ādityam avalokayet /
caṇḍāla-sparśane ca eva sacailaṃ snānam ācaret //

caṇḍālakhātavāpīṣu pītvā salilam agrajaḥ /
ajñānāc caikabhaktena tv ahorātreṇa śudhyati //

caṇḍāla-khāta-vāpīṣu pītvā salilam agrajaḥ /
ajñānāc ca eka-bhaktena tv aho-rātreṇa śudhyati //

caṇḍālabhāṇḍasaṃspṛṣṭaṃ pītvā kūpagataṃ jalam /
gomūtrayāvakāhāras trirātrāc chuddhim āpnuyāt //

caṇḍāla-bhāṇḍa-saṃspṛṣṭaṃ pītvā kūpa-gataṃ jalam /
go-mūtra-yāvaka-āhāras tri-rātrāc chuddhim āpnuyāt //

caṇḍālaghaṭasaṃsthaṃ tu yat toyaṃ pibati dvijaḥ /
tatkṣaṇāt kṣipate yas tu prājāpatyaṃ samācaret //

caṇḍāla-ghaṭa-saṃsthaṃ tu yat toyaṃ pibati dvijaḥ /
tat-kṣaṇāt kṣipate yas tu prājāpatyaṃ samācaret //

yadi na kṣipate toyaṃ śarīre yasya jīryati /
prājāpatyaṃ na dātavyaṃ kṛcchraṃ sāṃtapanaṃ caret //

yadi na kṣipate toyaṃ śarīre yasya jīryati /
prājāpatyaṃ na dātavyaṃ kṛcchraṃ sāṃtapanaṃ caret //

caret sāṃtapanaṃ vipraḥ prājāpatyam anantaraḥ /
tadardhaṃ tu cared vaiśyaḥ pādaṃ śūdras tad ācaret //

caret sāṃtapanaṃ vipraḥ prājāpatyam anantaraḥ /
tad-ardhaṃ tu cared vaiśyaḥ pādaṃ śūdras tad ācaret //

bhāṇḍastham antyajānāṃ tu jalaṃ dadhi payaḥ pibet /
brāhmaṇaḥ kṣatriyo vaiśyaḥ śūdraś caiva pramādataḥ //

bhāṇḍastham antyajānāṃ tu jalaṃ dadhi payaḥ pibet /
brāhmaṇaḥ kṣatriyo vaiśyaḥ śūdraś ca eva pramādataḥ //

brahmakūrcopavāsena dvijātīnāṃ tu niṣkṛtiḥ /
śūdrasya copavāsena tathā dānena śaktitaḥ //

brahma-kūrca-upavāsena dvijātīnāṃ tu niṣkṛtiḥ /
śūdrasya ca upavāsena tathā dānena śaktitaḥ //

bhuṅkte 'jñānād dvijaśreṣṭhaś caṇḍālānnaṃ kathaṃcana /
gomūtrayāvakāhāro daśarātreṇa śudhyati //

bhuṅkte 'jñānād dvija-śreṣṭhaś caṇḍāla-annaṃ kathaṃcana /
go-mūtra-yāvaka-āhāro daśa-rātreṇa śudhyati //

ekaikaṃ grāsam aśnīyād gomūtrayāvakasya ca /
daśāhaṃ niyamasthasya vrataṃ tat tu vinirdiśet //

eka-ekaṃ grāsam aśnīyād go-mūtra-yāvakasya ca /
daśa-ahaṃ niyamasthasya vrataṃ tat tu vinirdiśet //

avijñātas tu caṇḍālo yatra veśmani tiṣṭhati /
vijñāte tupasannasya dvijāḥ kurvanty anugraham //

avijñātas tu caṇḍālo yatra veśmani tiṣṭhati /
vijñāte tu7pasannasya dvijāḥ kurvanty anugraham //

munivaktrodgatān dharmān gāyanto vedapāragāḥ /
patantam uddhareyus taṃ dharmajñāḥ pāpasaṃkarāt //

muni-vaktra-udgatān dharmān gāyanto veda-pāragāḥ /
patantam uddhareyus taṃ dharmajñāḥ pāpa-saṃkarāt //

dadhnā ca sarpiṣā caiva kṣīragomūtrayāvakam /
bhuñjīta saha sarvaiś ca trisaṃdhyam avagāhanam //

dadhnā ca sarpiṣā ca eva kṣīra-go-mūtra-yāvakam /
bhuñjīta saha sarvaiś ca tri-saṃdhyam avagāhanam //

tryahaṃ bhuñjīta dadhnā ca tryahaṃ bhuñjīta sarpiṣā /
tryahaṃ kṣīreṇa bhuñjīta ekaikena dinatrayam //

try-ahaṃ bhuñjīta dadhnā ca try-ahaṃ bhuñjīta sarpiṣā /
try-ahaṃ kṣīreṇa bhuñjīta eka-ekena dina-trayam //

bhāvaduṣṭaṃ na bhuñjīta nocchiṣṭaṃ kṛmidūṣitam /
dadhikṣīrasya tripalaṃ palaṃ ekaṃ ghṛtasya tu //

bhāva-duṣṭaṃ na bhuñjīta na ucchiṣṭaṃ kṛmi-dūṣitam /
dadhi-kṣīrasya tri-palaṃ palaṃ ekaṃ ghṛtasya tu //

bhasmanā tu bhavec chuddhir ubhayos tāmrakāṃsyayoḥ /
jalaśaucena vastrāṇāṃ parityāgena mṛṇmayam //

bhasmanā tu bhavec chuddhir ubhayos tāmra-kāṃsyayoḥ /
jala-śaucena vastrāṇāṃ parityāgena mṛṇ-mayam //

kusumbhaguḍakārpāsalavaṇaṃ tailasarpiṣī /
dvāre kṛtvā tu dhānyāni dadyād veśmani pāvakam //

kusumbha-guḍa-kārpāsalavaṇaṃ taila-sarpiṣī /
dvāre kṛtvā tu dhānyāni dadyād veśmani pāvakam //

evaṃ śuddhas tataḥ paścāt kuryād brāhmaṇatarpaṇam /
triṃśataṃ govṛṣaṃ caikaṃ dadyād vipreṣu dakṣiṇām //

evaṃ śuddhas tataḥ paścāt kuryād brāhmaṇa-tarpaṇam /
triṃśataṃ go-vṛṣaṃ ca ekaṃ dadyād vipreṣu dakṣiṇām //

punar lepanakhātena homajapyena śudhyati /
ādhāreṇa ca viprāṇāṃ bhūmidoṣo na vidyate //

punar lepana-khātena homa-japyena śudhyati /
ādhāreṇa ca viprāṇāṃ bhūmi-doṣo na vidyate //

caṇḍālaiḥ saha saṃparkaṃ māsaṃ māsārdham eva vā /
gomūtrayāvakāhāro māsārdhena viśudhyati //

caṇḍālaiḥ saha saṃparkaṃ māsaṃ māsa-ardham eva vā /
go-mūtra-yāvaka-āhāro māsa-ardhena viśudhyati //

rajakī carmakārī ca lubdhakī veṇujīvinī /
cāturvarṇyasya ca gṛhe tv avijñātā tu tiṣṭhati //

rajakī carma-kārī ca lubdhakī veṇu-jīvinī /
cātur-varṇyasya ca gṛhe tv avijñātā tu tiṣṭhati //

jñātvā tu niṣkṛtiṃ kuryāt pūrvoktasyārdham eva ca /
gṛhadāhaṃ na kurvīta śeṣaṃ sarvaṃ ca kārayet //

jñātvā tu niṣkṛtiṃ kuryāt pūrva-uktasya ardham eva ca /
gṛha-dāhaṃ na kurvīta śeṣaṃ sarvaṃ ca kārayet //

gṛhasyābhyantaraṃ gacchec caṇḍālo yadi kasyacit /
tam agārād vinirvāsya mṛdbhāṇḍaṃ tu visarjayet //

gṛhasya abhyantaraṃ gacchec caṇḍālo yadi kasyacit /
tam agārād vinirvāsya mṛd-bhāṇḍaṃ tu visarjayet //

rasapūrṇaṃ tu yad bhāṇḍaṃ na tyajet tu kadācana /
gomayena tu saṃmiśrair jalaiḥ prokṣed gṛhaṃ tathā //

rasa-pūrṇaṃ tu yad bhāṇḍaṃ na tyajet tu kadācana /
go-mayena tu saṃmiśrair jalaiḥ prokṣed gṛhaṃ tathā //

brāhmaṇasya vraṇadvāre pūyaśoṇitasaṃbhave /
kṛmir utpadyate yasya prāyaścittaṃ kathaṃ bhavet //

brāhmaṇasya vraṇa-dvāre pūya-śoṇita-saṃbhave /
kṛmir utpadyate yasya prāyaś-cittaṃ kathaṃ bhavet //

gavāṃ mūtrapurīṣeṇa dadhnā kṣīreṇa sarpiṣā /
tryahaṃ snātvā ca pītvā ca kṛmiduṣṭaḥ śucir bhavet //

gavāṃ mūtra-purīṣeṇa dadhnā kṣīreṇa sarpiṣā /
try-ahaṃ snātvā ca pītvā ca kṛmi-duṣṭaḥ śucir bhavet //

kṣatriyo 'pi suvarṇasya pañcamāṣān pradāya tu /
godakṣiṇāṃ tu vaiśyasyāpy upavāsaṃ vinirdiśet //

kṣatriyo 'pi suvarṇasya pañca-māṣān pradāya tu /
go-dakṣiṇāṃ tu vaiśyasya apy upavāsaṃ vinirdiśet //

śūdrāṇāṃ nopavāsaḥ syāc chūdro dānena śudhyati /
acchidram iti yad vākyaṃ vadanti kṣitidevatāḥ //

śūdrāṇāṃ na upavāsaḥ syāc chūdro dānena śudhyati /
acchidram iti yad vākyaṃ vadanti kṣiti-devatāḥ //

praṇamya śirasā grāhyam agniṣṭomaphalaṃ hi tat /
japac chidraṃ tapac chidraṃ yac chidraṃ yajñakarmaṇi //

praṇamya śirasā grāhyam agniṣṭoma-phalaṃ hi tat /
japac chidraṃ tapac chidraṃ yac chidraṃ yajña-karmaṇi //

sarvaṃ bhavati niśchidraṃ brāhmaṇair upapāditam /
vyādhivyasanini.śrānte durbhikṣe ḍāmare tathā //

sarvaṃ bhavati niśchidraṃ brāhmaṇair upapāditam /
vyādhi-vyasanini.śrānte durbhikṣe ḍāmare tathā //

upavāso vrataṃ homo dvijasaṃpāditāni vai /
athavā brāhmaṇās tuṣṭāḥ sarvaṃ kurvanty anugraham //

upavāso vrataṃ homo dvija-saṃpāditāni vai /
athavā brāhmaṇās tuṣṭāḥ sarvaṃ kurvanty anugraham //

sarvān kāmān avāpnoti dvijasaṃpāditair iha /
durbale 'nugrahaḥ proktas tathā vai bālavṛddhayoḥ //

sarvān kāmān avāpnoti dvija-saṃpāditair iha /
durbale 'nugrahaḥ proktas tathā vai bāla-vṛddhayoḥ //

ato 'nyathā bhaved doṣas tasmān nānugrahaḥ smṛtaḥ /
snehād vā yadi vā lobhād bhayād ajñānato 'pi vā //

ato 'nyathā bhaved doṣas tasmān na anugrahaḥ smṛtaḥ /
snehād vā yadi vā lobhād bhayād ajñānato 'pi vā //

kurvanty anugrahaṃ ye tu tat pāpaṃ teṣu gacchati /
śarīrasyātyaye prāpte vadanti niyamaṃ tu ye //

kurvanty anugrahaṃ ye tu tat pāpaṃ teṣu gacchati /
śarīrasya atyaye prāpte vadanti niyamaṃ tu ye //

mahat kāryoparodhena na svasthasya kadācana /
svasthasya mūḍhāḥ kurvanti vadanty aniyamaṃ tu ye //

mahat kārya-uparodhena na svasthasya kadācana /
svasthasya mūḍhāḥ kurvanti vadanty aniyamaṃ tu ye //

te tasya vighnakartāraḥ patanti narake 'śucau /
svayam eva vrataṃ kṛtvā brāhmaṇaṃ yo 'vamanyate //

te tasya vighna-kartāraḥ patanti narake 'śucau /
svayam eva vrataṃ kṛtvā brāhmaṇaṃ yo 'vamanyate //

vṛthā tasyopavāsaḥ syān na sa puṇyena yujyate /
sa eva niyamo grāhyo yady eko 'pi vaded dvijaḥ //

vṛthā tasya upavāsaḥ syān na sa puṇyena yujyate /
sa eva niyamo grāhyo yady eko 'pi vaded dvijaḥ //

kuryād vākyaṃ dvijānāṃ tu anyathā bhrūṇahā bhavet /
brāhmaṇā jaṅgamaṃ tīrthaṃ tīrthabhūtā hi sādhavaḥ //

kuryād vākyaṃ dvijānāṃ tu anyathā bhrūṇahā bhavet /
brāhmaṇā jaṅgamaṃ tīrthaṃ tīrtha-bhūtā hi sādhavaḥ //

tedāṃ vākyodakenaiva śudhyanti malinā janāḥ /
brāhmaṇā yāni bhāṣante manyante tāni devatāḥ //

tedāṃ vākya-udakena eva śudhyanti malinā janāḥ /
brāhmaṇā yāni bhāṣante manyante tāni devatāḥ //

sarvadevamayo vipro na tadvacanam anyathā /
upavāso vrataṃ caiva snānaṃ tīrthaṃ japas tapaḥ //

sarva-devamayo vipro na tad-vacanam anyathā /
upavāso vrataṃ ca eva snānaṃ tīrthaṃ japas tapaḥ //

viprasaṃpāditaṃ yasya saṃpūrṇaṃ tasya tat phalam /
annādye kīṭasamyukte makṣikākeśadūṣite //

vipra-saṃpāditaṃ yasya saṃpūrṇaṃ tasya tat phalam /
anna-ādye kīṭa-samyukte makṣikā-keśa-dūṣite //

tadantarā spṛśec cāpas tad annaṃ bhasmanā spṛśet /
bhuñjānaś caiva yo vipraḥ pādaṃ hastena saṃspṛśet //

tad-antarā spṛśec ca apas tad annaṃ bhasmanā spṛśet /
bhuñjānaś ca eva yo vipraḥ pādaṃ hastena saṃspṛśet //

svam ucchiṣṭam asau bhuṅkte pāṇinā muktabhājane /
pādukāstho na bhuñjīta paryaṅke saṃsthito 'pi vā //

svam ucchiṣṭam asau bhuṅkte pāṇinā mukta-bhājane /
pādukāstho na bhuñjīta paryaṅke saṃsthito 'pi vā //

śvānacaṇḍāladṛṣṭau ca bhojanaṃ parivarjayet /
yad annaṃ pratiṣiddhaṃ syād annaśuddhis tathaiva ca //

śvāna-caṇḍāla-dṛṣṭau ca bhojanaṃ parivarjayet /
yad annaṃ pratiṣiddhaṃ syād anna-śuddhis tatha aiva ca //

yathā parāśareṇoktaṃ tathaivāhaṃ vadāmi vaḥ /
śṛtaṃ droṇāḍhakasyānnaṃ kākaśvānopaghātitam //

yathā parāśareṇa uktaṃ tathaiva ahaṃ vadāmi vaḥ /
śṛtaṃ droṇa-āḍhakasya annaṃ kāka-śvāna-upaghātitam //

kenedaṃ śudhyate ceti brāhmaṇebhyo nivedayet /
kākaśvānāvalīḍhaṃ tu droṇānnaṃ na parityajet //

kena idaṃ śudhyate ca iti brāhmaṇebhyo nivedayet /
kāka-śvāna-avalīḍhaṃ tu droṇa-annaṃ na parityajet //

vedavedāṅgavidviprair dharmaśāstrānupālakaiḥ /
prasthā dvātriṃśatir droṇaḥ smṛto dviprastha āḍhakaḥ //

veda-veda-aṅgavid-viprair dharma-śāstra-anupālakaiḥ /
prasthā dvātriṃśatir droṇaḥ smṛto dviprastha āḍhakaḥ //

tato droṇāḍhakasyānnaṃ śrutismṛtivido viduḥ /
kākaśvānāvalīḍhaṃ tu gavāghrātaṃ khareṇa vā //

tato droṇa-āḍhakasya annaṃ śruti-smṛtivido viduḥ /
kāka-śvāna-avalīḍhaṃ tu gava-āghrātaṃ khareṇa vā //

svalpam annaṃ tyajed vipraḥ śuddhir droṇāḍhake bhavet /
annasyoddhṛtya tan.mātraṃ yac ca lālāhataṃ bhavet //

svalpam annaṃ tyajed vipraḥ śuddhir droṇa-āḍhake bhavet /
annasya uddhṛtya tan.mātraṃ yac ca lālā-hataṃ bhavet //

suvarṇodakam abhyukṣya hutāśenaiva tāpayet /
hutāśanena saṃspṛṣṭaṃ suvarṇasalilena ca //

suvarṇa-udakam abhyukṣya huta-āśena eva tāpayet /
huta-aśanena saṃspṛṣṭaṃ suvarṇa-salilena ca //

viprāṇāṃ brahmaghoṣeṇa bhojyaṃ bhavati tatkṣaṇāt /
sneho vā goraso vāpi tatraśuddhiḥ kathaṃ bhavet //

viprāṇāṃ brahma-ghoṣeṇa bhojyaṃ bhavati tat-kṣaṇāt /
sneho vā go-raso va āpi tatra-śuddhiḥ kathaṃ bhavet //

alpaṃ parityajet tatra snehasyotpavanena ca /
analajvālayā śuddhir gorasasya vidhīyate //

alpaṃ parityajet tatra snehasya utpavanena ca /
anala-jvālayā śuddhir go-rasasya vidhīyate //

dravya-śuddhiḥ

athāto dravyaśuddhis tu parāśaravaco yathā /
dāravāṇāṃ pātrāṇāṃ takṣaṇāc chuddhir iṣyate //

atha ato dravya-śuddhis tu parāśara-vaco yathā /
dāravāṇāṃ pātrāṇāṃ takṣaṇāc chuddhir iṣyate //

bhasmanā śudhyate kāṃsyaṃ tāmramamlena śudhyati /
rajasā śudhyate nārī vikalaṃ yā na gacchati //

bhasmanā śudhyate kāṃsyaṃ tāmra-mamlena śudhyati /
rajasā śudhyate nārī vikalaṃ yā na gacchati //

nadī vegena śudhyeta lopo yadi na dṛśyate /
vāpīkūpataḍāgeṣu dūṣiteṣu kathaṃcana //

nadī vegena śudhyeta lopo yadi na dṛśyate /
vāpī-kūpa-taḍāgeṣu dūṣiteṣu kathaṃcana //

uddhṛtya vai ghaṭaśataṃ pañcagavyena śudhyati /
aṣṭavarṣā bhaved gaurī navavarṣā tu rohiṇī //

uddhṛtya vai ghaṭa-śataṃ pañca-gavyena śudhyati /
aṣṭa-varṣā bhaved gaurī nava-varṣā tu rohiṇī //

daśavarṣā bhavet kanyā ata ūrdhvaṃ rajasvalā /
prāpte tu dvādaśe varṣe yaḥ kanyāṃ na prayacchati //

daśa-varṣā bhavet kanyā ata ūrdhvaṃ rajasvalā /
prāpte tu dvādaśe varṣe yaḥ kanyāṃ na prayacchati //

māsi māsi rajas tasyāḥ pibanti pitaraḥ svayam /
mātā caiva pitā caiva jyeṣṭho bhrātā tathaiva ca //

māsi māsi rajas tasyāḥ pibanti pitaraḥ svayam /
mātā ca eva pitā ca eva jyeṣṭho bhrātā tatha aiva ca //

trayas te narakaṃ yānti dṛṣṭvā kanyāṃ rajasvalām /
yas tāṃ samudvahet kanyāṃ brāhmaṇo madamohitaḥ //

trayas te narakaṃ yānti dṛṣṭvā kanyāṃ rajasvalām /
yas tāṃ samudvahet kanyāṃ brāhmaṇo mada-mohitaḥ //

asaṃbhāṣyo hy apāṅkteyaḥ sa vipro vṛṣalīpatiḥ /
yaḥ karoty ekarātreṇa vṛṣalīsevanaṃ dvijaḥ //

asaṃbhāṣyo hy apāṅkteyaḥ sa vipro vṛṣalī-patiḥ /
yaḥ karoty eka-rātreṇa vṛṣalī-sevanaṃ dvijaḥ //

sa bhaikṣabhuj japan nityaṃ tribhir varṣair viśudhyati /
astaṃgate yadā sūrye caṇḍālaṃ patitaṃ striyam //

sa bhaikṣa-bhuj japan nityaṃ tribhir varṣair viśudhyati /
astaṃ-gate yadā sūrye caṇḍālaṃ patitaṃ striyam //

sūtikāṃ spṛśataś caiva kathaṃ śuddhir vidhīyate /
jātavedaḥ suvarṇaṃ ca somamārgaṃ vilokya ca //

sūtikāṃ spṛśataś ca eva kathaṃ śuddhir vidhīyate /
jāta-vedaḥ suvarṇaṃ ca soma-mārgaṃ vilokya ca //

brāhmaṇānumataś caiva snānaṃ kṛtvā viśudhyati /
spṛṣṭvā rajasvalānyonyaṃ brāhmaṇī brāhmaṇī tathā //

brāhmaṇa-anumataś ca eva snānaṃ kṛtvā viśudhyati /
spṛṣṭvā rajasvala ānyonyaṃ brāhmaṇī brāhmaṇī tathā //

tāvat tiṣṭhen nirāhārā trirātreṇaiva śudhyati /
spṛṣṭvā rajasvalānyonyaṃ brāhmaṇī kṣatriyā tathā //

tāvat tiṣṭhen nirāhārā tri-rātreṇa eva śudhyati /
spṛṣṭvā rajasvala ānyonyaṃ brāhmaṇī kṣatriyā tathā //

ardhakṛcchraṃ caret pūrvā pādam ekam anantarā /
spṛṣṭvā rajasvalānyonyaṃ brāhmaṇī vaiśyajā tathā //

ardha-kṛcchraṃ caret pūrvā pādam ekam anantarā /
spṛṣṭvā rajasvala ānyonyaṃ brāhmaṇī vaiśyajā tathā //

pādahīnaṃ caret pūrvā pādam ekam anantarā /
spṛṣṭvā rajasvalānyonyaṃ brāhmaṇī śūdrajā tathā //

pāda-hīnaṃ caret pūrvā pādam ekam anantarā /
spṛṣṭvā rajasvala ānyonyaṃ brāhmaṇī śūdrajā tathā //

kṛcchreṇa śudhyate pūrvā śūdrā dānena śudhyati /
snātā rajasvalā yā tu caturthe 'hani śudhyati //

kṛcchreṇa śudhyate pūrvā śūdrā dānena śudhyati /
snātā rajasvalā yā tu caturthe 'hani śudhyati //

kuryād rajo nivṛttau tu daivapitryādi karma ca /
rogeṇa yad rajaḥ strīṇām anvahaṃ tu pravartate //

kuryād rajo nivṛttau tu daiva-pitrya-ādi karma ca /
rogeṇa yad rajaḥ strīṇām anvahaṃ tu pravartate //

nāśuciḥ sā tatas tena tat syād vaikālikaṃ matam /
sādhvācārā na tāvat syād rajo yāvat pravartate //

na aśuciḥ sā tatas tena tat syād vaikālikaṃ matam /
sādhv-ācārā na tāvat syād rajo yāvat pravartate //

rajonivṛttau gamyā strī gṛhakarmaṇi caiva hi /
prathame 'hani caṇḍālī dvitīye brahmaghātinī //

rajo-nivṛttau gamyā strī gṛha-karmaṇi ca eva hi /
prathame 'hani caṇḍālī dvitīye brahma-ghātinī //

tṛtīye rajakī proktā caturthe 'hani śudhyati /
āture snānotpanne daśakṛtvo hy anāturaḥ //

tṛtīye rajakī proktā caturthe 'hani śudhyati /
āture snāna utpanne daśa-kṛtvo hy anāturaḥ //

snātvā snātvā spṛśed enaṃ tataḥ śudhyet sa āturaḥ /
ucchiṣṭocchiṣṭasaṃspṛṣṭaḥ śunā śūdreṇa vā dvijaḥ //

snātvā snātvā spṛśed enaṃ tataḥ śudhyet sa āturaḥ /
ucchiṣṭa-ucchiṣṭa-saṃspṛṣṭaḥ śunā śūdreṇa vā dvijaḥ //

upoṣya rajanīm ekāṃ pañcagavyena śudhyati /
anucchiṣṭena śūdreṇa sparśe snānaṃ vidhīyate //

upoṣya rajanīm ekāṃ pañca-gavyena śudhyati /
anucchiṣṭena śūdreṇa sparśe snānaṃ vidhīyate //

tenocchiṣṭena saṃspṛṣṭaḥ prājāpatyaṃ samācaret /
bhasmanā śudhyate kāṃsyaṃ surayā yan na lipyate //

tena ucchiṣṭena saṃspṛṣṭaḥ prājāpatyaṃ samācaret /
bhasmanā śudhyate kāṃsyaṃ surayā yan na lipyate //

surāmātreṇa saṃspṛṣṭaṃ śudhyate 'gnyupalekhanaiḥ /
gavāghrātāni kāṃsyāni śvakākopahatāni ca //

surā-mātreṇa saṃspṛṣṭaṃ śudhyate 'gny-upalekhanaiḥ /
gava-āghrātāni kāṃsyāni śva-kāka-upahatāni ca //

śudhyanti daśabhiḥ kṣāraiḥ śūdrocchiṣṭāni yāni ca /
gaṇḍūṣaṃ pādaśaucaṃ ca kṛtvā vai kāṃsyabhājane //

śudhyanti daśabhiḥ kṣāraiḥ śūdra-ucchiṣṭāni yāni ca /
gaṇḍūṣaṃ pāda-śaucaṃ ca kṛtvā vai kāṃsya-bhājane //

ṣaṇmāsān bhuvi niḥkṣipya uddhṛtya punar āharet /
āyaseṣv āyasānāṃ ca sīsasyāgnau viśodhanam //

ṣaṇ-māsān bhuvi niḥkṣipya uddhṛtya punar āharet /
āyaseṣv āyasānāṃ ca sīsasya agnau viśodhanam //

dantam asthi tathā bhṛṅgaṃ rūpyaṃ sauvarṇabhājanam /
maṇipāṣāṇapātrāṇīty etān prakṣālayej jalaiḥ //

dantam asthi tathā bhṛṅgaṃ rūpyaṃ sauvarṇa-bhājanam /
maṇi-pāṣāṇa-pātrāṇi-ity etān prakṣālayej jalaiḥ //

pāṣāṇe tu punar gharṣaḥ śuddhir evam udāhṛtā /
mṛṇmaye dahanāc chuddhir dhānyānāṃ mārjanād api //

pāṣāṇe tu punar gharṣaḥ śuddhir evam udāhṛtā /
mṛṇ-maye dahanāc chuddhir dhānyānāṃ mārjanād api //

veṇuvalkalacīrāṇāṃ kṣaumakārpāsavāsasām /
aurṇanetrapaṭānāṃ ca prokṣaṇāc chuddhir iṣyate //

veṇu-valkala-cīrāṇāṃ kṣauma-kārpāsa-vāsasām /
aurṇa-netra-paṭānāṃ ca prokṣaṇāc chuddhir iṣyate //

muñjopaskaraśūrpāṇāṃ śaṇasya phalacarmaṇām /
tṛṇakāṣṭhasya rajjūṇām udakābhyukṣaṇaṃ matam //

muñja-upaskara-śūrpāṇāṃ śaṇasya phala-carmaṇām /
tṛṇa-kāṣṭhasya rajjūṇām udaka-abhyukṣaṇaṃ matam //

tūlikādyupadhānāni raktavastrādikāni ca /
śoṣayitvātapenaiva prokṣaṇāc chuddhitām iyuḥ //

tūlikā-ādy-upadhānāni rakta-vastra-ādikāni ca /
śoṣayitvā ātapena eva prokṣaṇāc chuddhitām iyuḥ //

mārjāramakṣikākīṭapataṅgakṛmidardurāḥ /
medhyāmedhyaṃ spṛśanto 'pi nocchiṣṭaṃ manur abravīt //

mārjāra-makṣikā-kīṭapataṅga-kṛmi-dardurāḥ /
medhya-amedhyaṃ spṛśanto 'pi na ucchiṣṭaṃ manur abravīt //

mahīṃ spṛṣṭvāgataṃ toyaṃ yāś cāpy anyonyavipruṣaḥ /
bhuktocchiṣṭaṃ tathā snehaṃ nocchiṣṭaṃ manur abravīt //

mahīṃ spṛṣṭvā āgataṃ toyaṃ yāś ca apy anyonya-vipruṣaḥ /
bhukta-ucchiṣṭaṃ tathā snehaṃ na ucchiṣṭaṃ manur abravīt //

tāmbūlekṣuphale caiva bhuktasnehānulepane /
madhuparke ca some ca nocchiṣṭaṃ dharmato viduḥ //

tāmbūla-ikṣu-phale ca eva bhukta-sneha-anulepane /
madhu-parke ca some ca na ucchiṣṭaṃ dharmato viduḥ //

rathyākardamatoyāni nāvaḥ panthās tṛṇāni ca /
mārutārkeṇa śudhyanti pakveṣṭakacitāni ca //

rathyā-kardama-toyāni nāvaḥ panthās tṛṇāni ca /
māruta-arkeṇa śudhyanti pakva-iṣṭaka-citāni ca //

aduṣṭā saṃtatā dhārā vātoddhūtāś ca reṇavaḥ /
striyo vṛddhāś ca bālāś ca na duṣyanti kadācana //

aduṣṭā saṃtatā dhārā vāta-uddhūtāś ca reṇavaḥ /
striyo vṛddhāś ca bālāś ca na duṣyanti kadācana //

deśabhaṅge pravāse vā vyādhiṣu vyasaneṣv api /
rakṣed eva svadehādipaścād dharmaṃ samācaret //

deśa-bhaṅge pravāse vā vyādhiṣu vyasaneṣv api /
rakṣed eva sva-deha-ādipaścād dharmaṃ samācaret //

yena kena ca dharmeṇa mṛdunā dāruṇena vā /
uddhared dīnam ātmānaṃ samartho dharmam ācaret //

yena kena ca dharmeṇa mṛdunā dāruṇena vā /
uddhared dīnam ātmānaṃ samartho dharmam ācaret //

āpatkāle tu nistīrṇe śaucācāraṃ tu cintayet /
śuddhiṃ samuddharet paścāt svastho dharmaṃ samācaret //

āpat-kāle tu nistīrṇe śauca-ācāraṃ tu cintayet /
śuddhiṃ samuddharet paścāt svastho dharmaṃ samācaret //

gavāṃ bandhanayoktreṣu bhaven mṛtyur akāmataḥ /
akāmakṛtapāpasya prāyaścittaṃ kathaṃ bhavet //

gavāṃ bandhana-yoktreṣu bhaven mṛtyur akāmataḥ /
akāma-kṛta-pāpasya prāyaś-cittaṃ kathaṃ bhavet //

vedavedāṅgaviduṣāṃ dharmaśāstraṃ vijānatām /
svakarmarataviprāṇāṃ svakaṃ pāpaṃ nivedayet //

veda-veda-aṅga-viduṣāṃ dharma-śāstraṃ vijānatām /
sva-karma-rata-viprāṇāṃ svakaṃ pāpaṃ nivedayet //

sāvitryāś cāpi gāyatryāḥ saṃdhyopāstyagnikāryayoḥ /
ajñānāt kṛṣikartāro brāhmaṇā nāmadhārakāḥ //

sāvitryāś ca api gāyatryāḥ saṃdhyā-upāsty-agni-kāryayoḥ /
ajñānāt kṛṣi-kartāro brāhmaṇā nāma-dhārakāḥ //

avratānām amantrāṇāṃ jātimātropajīvinām /
sahasraśaḥ sametānāṃ pariṣattvaṃ na vidyate //

avratānām amantrāṇāṃ jāti-mātra-upajīvinām /
sahasraśaḥ sametānāṃ pariṣattvaṃ na vidyate //

yad vadanti tamomūḍhā mūrkhā dharmam atadvidaḥ /
tat pāpaṃ śatadhā bhūtvā tadvaktṝn adhigacchati //

yad vadanti tamo-mūḍhā mūrkhā dharmam a-tad-vidaḥ /
tat pāpaṃ śatadhā bhūtvā tad-vaktṝn adhigacchati //

ajñātvā dharmaśāstrāṇi prāyaścittaṃ dadāti yaḥ /
prāyaścittī bhavet pūtaḥ kilbiṣaṃ parṣadi vrajet //

ajñātvā dharma-śāstrāṇi prāyaś-cittaṃ dadāti yaḥ /
prāyaś-cittī bhavet pūtaḥ kilbiṣaṃ parṣadi vrajet //

catvāro vā trayo vāpi yaṃ brūyur vedapāragāḥ /
sa dharmeti vijñeyo netarais tu sahasraśaḥ //

catvāro vā trayo va āpi yaṃ brūyur veda-pāragāḥ /
sa dharma-iti vijñeyo na itarais tu sahasraśaḥ //

pramāṇamārgaṃ mārganto ye dharmaṃ pravadanti vai /
teṣām udvijate pāpaṃ sadbhūtaguṇavādinām //

pramāṇa-mārgaṃ mārganto ye dharmaṃ pravadanti vai /
teṣām udvijate pāpaṃ sad-bhūta-guṇa-vādinām //

yathāśmani sthitaṃ toyaṃ mārutārkeṇa śudhyati /
evaṃ pariṣadādeśān nāśayet tasya duṣkṛtam //

yatha āśmani sthitaṃ toyaṃ māruta-arkeṇa śudhyati /
evaṃ pariṣad-ādeśān nāśayet tasya duṣkṛtam //

naiva gacchati kartāraṃ naiva gacchati parṣadam /
mārutārkādisamyogāt pāpaṃ naśyati toyavat //

na eva gacchati kartāraṃ na eva gacchati parṣadam /
māruta-arka-ādi-samyogāt pāpaṃ naśyati toyavat //

catvāro vā trayo vāpi vedavanto 'gnihotriṇaḥ /
brāhmaṇānāṃ samarthā ye pariṣat sābhidhīyate //

catvāro vā trayo va āpi vedavanto 'gni-hotriṇaḥ /
brāhmaṇānāṃ samarthā ye pariṣat sa ābhidhīyate //

anāhitāgnayo ye 'nye vedavedāṅgapāragāḥ /
pañca trayo vā dharmajñāḥ pariṣat sā prakīrtitā //

anāhita-agnayo ye 'nye veda-veda-aṅga-pāragāḥ /
pañca trayo vā dharmajñāḥ pariṣat sā prakīrtitā //

munīnām ātmavidyānāṃ dvijānāṃ yajñayājinām /
vedavrateṣu snātānām eko 'pi pariṣad bhavet //

munīnām ātma-vidyānāṃ dvijānāṃ yajña-yājinām /
veda-vrateṣu snātānām eko 'pi pariṣad bhavet //

pañca pūrvaṃ mayā proktās teṣāṃ cāsaṃbhave trayaḥ /
svavṛttiparituṣṭo ye pariṣat sā prakīrtitā //

pañca pūrvaṃ mayā proktās teṣāṃ ca asaṃbhave trayaḥ /
sva-vṛtti-parituṣṭo ye pariṣat sā prakīrtitā //

ata ūrdhvaṃ tu ye viprāḥ kevalaṃ nāmadhārakāḥ /
pariṣattvaṃ na teṣv asti sahasraguṇiteṣv api //

ata ūrdhvaṃ tu ye viprāḥ kevalaṃ nāma-dhārakāḥ /
pariṣattvaṃ na teṣv asti sahasra-guṇiteṣv api //

yathā kāṣṭhamayo hastī yathā carmamayo mṛgaḥ /
brāhmaṇas tv anadhīyānas trayas te nāmadhārakāḥ //

yathā kāṣṭha-mayo hastī yathā carma-mayo mṛgaḥ /
brāhmaṇas tv anadhīyānas trayas te nāma-dhārakāḥ //

grāmasthānaṃ yathā śūnyaṃ yathā kūpas tu nirjalaḥ /
yathā hutam anagnau ca amantro brāhmaṇas tathā //

grāma-sthānaṃ yathā śūnyaṃ yathā kūpas tu nirjalaḥ /
yathā hutam anagnau ca amantro brāhmaṇas tathā //

yathā ṣaṇḍho 'phalaḥ strīṣu yathā gaur ūṣarāphalā /
yathā cājñe 'phalaṃ dānaṃ tathā vipro 'nṛco 'phalaḥ //

yathā ṣaṇḍho 'phalaḥ strīṣu yathā gaur ūṣara āphalā /
yathā ca ajñe 'phalaṃ dānaṃ tathā vipro 'nṛco 'phalaḥ //

citrakarma yathānekair aṅgair unmīlyate śanaiḥ /
brāhmaṇyam api tadvad dhi saṃskārair mantrapurvakaiḥ //

citra-karma yatha ānekair aṅgair unmīlyate śanaiḥ /
brāhmaṇyam api tadvad dhi saṃskārair mantra-purvakaiḥ //

prāyaścittaṃ prayacchanti ye dvijā nāmadhārakāḥ /
te dvijā pāpakarmāṇaḥ sametā narakaṃ yayuḥ //

prāyaś-cittaṃ prayacchanti ye dvijā nāma-dhārakāḥ /
te dvijā pāpa-karmāṇaḥ sametā narakaṃ yayuḥ //

ye paṭhanti dvijā vedaṃ pañcayajñaratāś ca ye /
trailokyaṃ tārayanty ete pañcendriyaratā api //

ye paṭhanti dvijā vedaṃ pañca-yajña-ratāś ca ye /
trailokyaṃ tārayanty ete pañca-indriya-ratā api //

saṃpraṇītaḥ śmaśāneṣu dīpto 'gniḥ sarvabhakṣakaḥ /
evaṃ ca vedavid vipraḥ sarvabhakṣo 'pi daivatam //

saṃpraṇītaḥ śmaśāneṣu dīpto 'gniḥ sarva-bhakṣakaḥ /
evaṃ ca vedavid vipraḥ sarva-bhakṣo 'pi daivatam //

amedhyāni tu sarvāṇi prakṣipyante yathodake /
tathaiva kilbiṣaṃ sarvaṃ prakṣipec ca dvijānale //

amedhyāni tu sarvāṇi prakṣipyante yatha ūdake /
tatha aiva kilbiṣaṃ sarvaṃ prakṣipec ca dvija-anale //

gāyatrīrahito vipraḥ śūdrād apy aśucir bhavet /
gāyatrībrahmatattvajñāḥ saṃpūjyante janair dvijāḥ //

gāyatrī-rahito vipraḥ śūdrād apy aśucir bhavet /
gāyatrī-brahma-tattvajñāḥ saṃpūjyante janair dvijāḥ //

duḥśīlo 'pi dvijaḥ pūjyo na tu śūdro jitendriyaḥ /
kaḥ parityajya gāṃ duṣṭāṃ duhec chīlavatīṃ kharīm //

duḥśīlo 'pi dvijaḥ pūjyo na tu śūdro jita-indriyaḥ /
kaḥ parityajya gāṃ duṣṭāṃ duhec chīlavatīṃ kharīm //

dharmaśāstrarathārūḍhā vedakhaḍgadharā dvijāḥ /
krīḍārtham api yad brūyuḥ sa dharmaḥ paramaḥ smṛtaḥ //

dharma-śāstra-ratha-ārūḍhā veda-khaḍga-dharā dvijāḥ /
krīḍa-artham api yad brūyuḥ sa dharmaḥ paramaḥ smṛtaḥ //

cāturvedyo vikalpī ca aṅgavid dharmapāṭhakaḥ /
trayaś ca āśramo mukhyāḥ parṣad eṣā daśāvarā //

cāturvedyo vikalpī ca aṅgavid dharma-pāṭhakaḥ /
trayaś ca āśramo mukhyāḥ parṣad eṣā daśa-avarā //

rājñaś cānumate sthitvā prāyaścittam vinirdiśet /
svayam eva na kartavyaṃ kartavyā svalpaniṣkṛtiḥ //

rājñaś ca anumate sthitvā prāyaś-cittam vinirdiśet /
svayam eva na kartavyaṃ kartavyā svalpa-niṣkṛtiḥ //

brāhmaṇāṃs tān atikramya rājā kartuṃ yad icchati /
tat pāpaṃ śatadhā bhūtvā rājānam anugacchati //

brāhmaṇāṃs tān atikramya rājā kartuṃ yad icchati /
tat pāpaṃ śatadhā bhūtvā rājānam anugacchati //

prāyaścittaṃ sadā dadyād devatāyatanāgrataḥ /
ātmakṛcchraṃ tataḥ kṛtvā japed vai vedamātaram //

prāyaś-cittaṃ sadā dadyād devatā-āyatana-agrataḥ /
ātma-kṛcchraṃ tataḥ kṛtvā japed vai veda-mātaram //

saśikhaṃ vapanaṃ kṛtvā trisaṃdhyam avagāhanam /
gavāṃ madhye vased rātrau divā gāś cāpy anuvrajet //

saśikhaṃ vapanaṃ kṛtvā tri-saṃdhyam avagāhanam /
gavāṃ madhye vased rātrau divā gāś ca apy anuvrajet //

uṣṇe varṣati śīte vā mārute vāti vā bhṛśam /
na kurvītātmanas trāṇaṃ gor akṛtvā tu śaktitaḥ //

uṣṇe varṣati śīte vā mārute vāti vā bhṛśam /
na kurvītā atmanas trāṇaṃ gor akṛtvā tu śaktitaḥ //

ātmano yadi vānyeṣāṃ gṛhe kṣetre khale 'tha vā /
bhakṣayantīṃ na kathayet pibantaṃ caiva vatsakam //

ātmano yadi va ānyeṣāṃ gṛhe kṣetre khale 'tha vā /
bhakṣayantīṃ na kathayet pibantaṃ ca eva vatsakam //

pibantīṣu pibet toyaṃ saṃviśantīṣu saṃviśet /
patitāṃ paṅkamagnāṃ vā sarvaprāṇaiḥ samuddharet //

pibantīṣu pibet toyaṃ saṃviśantīṣu saṃviśet /
patitāṃ paṅka-magnāṃ vā sarva-prāṇaiḥ samuddharet //

brāhmaṇārthe gavārthe vā yas tu prāṇān parityajet /
mucyate brahmahatyāyā goptā gor brāhmaṇasya ca //

brāhmaṇa-arthe gava-arthe vā yas tu prāṇān parityajet /
mucyate brahma-hatyāyā goptā gor brāhmaṇasya ca //

govadhasyānurūpeṇa prājāpatyaṃ vinirdiśet /
prājāpatyaṃ tataḥ kṛcchraṃ vibhajet tac caturvidham //

go-vadhasya anurūpeṇa prājāpatyaṃ vinirdiśet /
prājāpatyaṃ tataḥ kṛcchraṃ vibhajet tac catur-vidham //

ekāham ekabhaktāśī ekāhaṃ naktabhojanaḥ /
ayācitāśy ekam ahar ekāhaṃ mārutāśanaḥ //

eka-aham eka-bhakta-āśī eka-ahaṃ nakta-bhojanaḥ /
ayācita-āśy ekam ahar eka-ahaṃ māruta-aśanaḥ //

dinadvayaṃ caikabhakto dvidinaṃ caikabhojanaḥ /
dinadvayam ayācī syād dvidinaṃ mārutāśanaḥ //

dina-dvayaṃ ca eka-bhakto dvi-dinaṃ ca eka-bhojanaḥ /
dina-dvayam ayācī syād dvi-dinaṃ māruta-aśanaḥ //

tridinaṃ caikabhaktāśī tridinaṃ naktabhojanaḥ /
dinatrayam ayācī syāt tridinaṃ mārutāśanaḥ //

tri-dinaṃ ca eka-bhakta-āśī tri-dinaṃ nakta-bhojanaḥ /
dina-trayam ayācī syāt tri-dinaṃ māruta-aśanaḥ //

caturahaṃ caikabhaktāśī caturahaṃ naktabhojanaḥ /
caturdinam ayācī syāc caturahaṃ mārutāśanaḥ //

catur-ahaṃ ca eka-bhakta-āśī catur-ahaṃ nakta-bhojanaḥ /
catur-dinam ayācī syāc catur-ahaṃ māruta-aśanaḥ //

prāyaścitte tataś cīrṇe kuryād brāhmaṇabhojanam /
viprāṇāṃ dakṣiṇāṃ dadyāt pavitrāṇi japed dvijaḥ //

prāyaś-citte tataś cīrṇe kuryād brāhmaṇa-bhojanam /
viprāṇāṃ dakṣiṇāṃ dadyāt pavitrāṇi japed dvijaḥ //

brāhmaṇān bhojayitvā tu goghnaḥ śuddho na saṃśayaḥ //

brāhmaṇān bhojayitvā tu goghnaḥ śuddho na saṃśayaḥ //

gavāṃ saṃrakṣaṇārthāya na duṣyed rodhabandhayoḥ /
tad vadhaṃ tu na taṃ vidyāt kāmākāmakṛtaṃ tathā //

gavāṃ saṃrakṣaṇa-arthāya na duṣyed rodha-bandhayoḥ /
tad vadhaṃ tu na taṃ vidyāt kāma-akāma-kṛtaṃ tathā //

daṇḍād ūrdhvaṃ yad anyena prahārād yadi pātayet /
prāyaścittaṃ tadā proktaṃ dviguṇaṃ govadhe caret //

daṇḍād ūrdhvaṃ yad anyena prahārād yadi pātayet /
prāyaś-cittaṃ tadā proktaṃ dvi-guṇaṃ go-vadhe caret //

rodhabandhanayoktrāṇi ghātaś ceti caturvidham /
ekapādaṃ cared rodhe dvau pādau bandhane caret //

rodha-bandhana-yoktrāṇi ghātaś ca iti catur-vidham /
eka-pādaṃ cared rodhe dvau pādau bandhane caret //

yoktreṣu pādahīnaṃ syāc caret sarvaṃ nipātane /
govāṭe vā gṛhe vāpi durge vāpy asamasthale //

yoktreṣu pāda-hīnaṃ syāc caret sarvaṃ nipātane /
go-vāṭe vā gṛhe va āpi durge va āpy asama-sthale //

nadīṣv atha samudreṣu tv anyeṣu na nadīmukhe /
dagdhadeśe mṛtā gāvaḥ stambhanād rodha ucyate //

nadīṣv atha samudreṣu tv anyeṣu na nadī-mukhe /
dagdha-deśe mṛtā gāvaḥ stambhanād rodha ucyate //

yoktradāmakadoraiś ca kaṇṭhābharaṇabhūṣaṇaiḥ /
gṛhe vāpi vane vāpi baddhā syād gaur mṛtā yadi //

yoktra-dāmaka-doraiś ca kaṇṭha-ābharaṇa-bhūṣaṇaiḥ /
gṛhe va āpi vane va āpi baddhā syād gaur mṛtā yadi //

tad eva bandhanaṃ vidyāt kāmākāmakṛtaṃ ca yat /
hale vā śakaṭe paṅktau pṛṣṭhe vā pīḍito naraiḥ //

tad eva bandhanaṃ vidyāt kāma-akāma-kṛtaṃ ca yat /
hale vā śakaṭe paṅktau pṛṣṭhe vā pīḍito naraiḥ //

gopatir mṛtyum āpnoti yoktro bhavati tadvadhaḥ /
mattaḥ pramatta unmattaś cetano vāpy acetanaḥ //

go-patir mṛtyum āpnoti yoktro bhavati tad-vadhaḥ /
mattaḥ pramatta unmattaś cetano va āpy acetanaḥ //

kāmākāmakṛtakrodho daṇḍair hanyād athopalaiḥ /
prahṛtā vā mṛtā vāpi tad dhi hetur nipātane //

kāma-akāma-kṛta-krodho daṇḍair hanyād atha upalaiḥ /
prahṛtā vā mṛtā va āpi tad dhi hetur nipātane //

aṅguṣṭhamātrasthūlas tu bāhumātraḥ pramāṇataḥ /
ādras tu sapalāśaś ca daṇḍa ity abhidhīyate //

aṅguṣṭha-mātra-sthūlas tu bāhu-mātraḥ pramāṇataḥ /
ādras tu sapalāśaś ca daṇḍa ity abhidhīyate //

mūrchitaḥ patito vāpi daṇḍenābhihitaḥ sa tu /
utthitas tu yadā gacchet pañca sapta daśaiva vā //

mūrchitaḥ patito va āpi daṇḍena abhihitaḥ sa tu /
utthitas tu yadā gacchet pañca sapta daśa eva vā //

grāsaṃ vā yadi gṛhṇīyāt toyaṃ vāpi pibed yadi /
pūrvaṃ vyādhyupasṛṣṭaś cet prāyaścittaṃ na vidyate //

grāsaṃ vā yadi gṛhṇīyāt toyaṃ va āpi pibed yadi /
pūrvaṃ vyādhy-upasṛṣṭaś cet prāyaś-cittaṃ na vidyate //

piṇḍasthe pādam ekaṃ tu dvau pādau garbhasaṃmite /
pādonaṃ vratam uddiṣṭaṃ hatvā garbham acetanam //

piṇḍasthe pādam ekaṃ tu dvau pādau garbha-saṃmite /
pāda-ūnaṃ vratam uddiṣṭaṃ hatvā garbham acetanam //

pāde 'ṅgaromavapanaṃ dvipāde śmaśruṇo 'pi ca /
tripāde tu śikhā varjaṃ saśikhaṃ tu nipātane //

pāde 'ṅga-roma-vapanaṃ dvi-pāde śmaśruṇo 'pi ca /
tri-pāde tu śikhā varjaṃ saśikhaṃ tu nipātane //

pāde vastrayugaṃ caiva dvipāde kāṃsyabhājanam /
tripāde govṛṣaṃ dadyāc caturthe godvayaṃ smṛtam //

pāde vastra-yugaṃ ca eva dvi-pāde kāṃsya-bhājanam /
tri-pāde go-vṛṣaṃ dadyāc caturthe go-dvayaṃ smṛtam //

niṣpannasarvagātras tu dṛśyate vā sacetanaḥ /
aṅgapratyaṅgasaṃpūrṇo dviguṇaṃ govrataṃ caret //

niṣpanna-sarva-gātras tu dṛśyate vā sacetanaḥ /
aṅga-pratyaṅga-saṃpūrṇo dvi-guṇaṃ go-vrataṃ caret //

pāṣāṇenātha daṇḍena gāvo yenābhighātitāḥ /
śṛṅgabhaṅge caret pādaṃ dvau pādau netraghātane //

pāṣāṇena atha daṇḍena gāvo yena abhighātitāḥ /
śṛṅga-bhaṅge caret pādaṃ dvau pādau netra-ghātane //

lāṅgūle pādakṛcchraṃ tu dvau pādāv asthibhañjane /
tripādaṃ caiva karṇe tu caret sarvaṃ nipātane //

lāṅgūle pāda-kṛcchraṃ tu dvau pādāv asthi-bhañjane /
tri-pādaṃ ca eva karṇe tu caret sarvaṃ nipātane //

śṛṅgabhaṅge 'sthibhaṅge ca kaṭibhaṅge tathaiva ca /
yadi jīvati ṣaṇmāsān prāyaścitttaṃ na vidyate //

śṛṅga-bhaṅge 'sthi-bhaṅge ca kaṭi-bhaṅge tatha aiva ca /
yadi jīvati ṣaṇ-māsān prāyaś-citttaṃ na vidyate //

vraṇabhaṅge ca kartavyaḥ snehābhyaṅgas tu pāṇinā /
yavasaś copahartavyo yāvad dṛḍhabalo bhavet //

vraṇa-bhaṅge ca kartavyaḥ sneha-abhyaṅgas tu pāṇinā /
yavasaś ca upahartavyo yāvad dṛḍha-balo bhavet //

yāvat saṃpūrṇasarvāṅgas tāvat taṃ poṣayen naraḥ /
gorūpaṃ brāhmaṇasyāgre namaskṛtvā visarjayet //

yāvat saṃpūrṇa-sarva-aṅgas tāvat taṃ poṣayen naraḥ /
go-rūpaṃ brāhmaṇasya agre namas-kṛtvā visarjayet //

yady asaṃpūrṇasargāṅgo hīnadeho bhavet tadā /
goghātakasya tasyārthaṃ prāyaścittaṃ vinirdiśet //

yady asaṃpūrṇa-sarga-aṅgo hīna-deho bhavet tadā /
go-ghātakasya tasya arthaṃ prāyaś-cittaṃ vinirdiśet //

kāṣṭhaloṣṭakapāṣāṇaiḥ śastreṇaivoddhato balāt /
vyāpādayati yo gāṃ tu tasya śuddhiṃ vinirdiśet //

kāṣṭha-loṣṭaka-pāṣāṇaiḥ śastreṇa eva uddhato balāt /
vyāpādayati yo gāṃ tu tasya śuddhiṃ vinirdiśet //

caret sāṃtapanaṃ kāṣṭhe prājāpatyaṃ tu loṣṭake /
taptakṛcchraṃ tu pāṣāṇe sastre caivātikṛcchrakam //

caret sāṃtapanaṃ kāṣṭhe prājāpatyaṃ tu loṣṭake /
tapta-kṛcchraṃ tu pāṣāṇe sastre ca eva atikṛcchrakam //

pañca saṃtapane gāvaḥ prājāpatye tathā trayaḥ /
taptakṛcchre bhavanty aṣṭāv atikṛcchre trayodaśa //

pañca saṃtapane gāvaḥ prājāpatye tathā trayaḥ /
tapta-kṛcchre bhavanty aṣṭāv atikṛcchre trayo-daśa //

pramāpaṇe prāṇabhṛtāṃ dadyāt tat pratirūpakam /
tasyānurūpaṃ mūlyaṃ vā dadyād ity abravīn manuḥ //

pramāpaṇe prāṇa-bhṛtāṃ dadyāt tat pratirūpakam /
tasya anurūpaṃ mūlyaṃ vā dadyād ity abravīn manuḥ //

anyatrāṅkanalakṣmabhyāṃ vāhane mocane tathā /
sāyaṃ saṃgopanārthaṃ ca na duṣyed rodhabandhayoḥ //

anyatra aṅkana-lakṣmabhyāṃ vāhane mocane tathā /
sāyaṃ saṃgopana-arthaṃ ca na duṣyed rodha-bandhayoḥ //

atidāhe 'tivāhe ca nāsikābhedane tathā /
nadīparvatasaṃcāre prāyaścittaṃ vinirdiśet //

atidāhe 'tivāhe ca nāsikā-bhedane tathā /
nadī-parvata-saṃcāre prāyaś-cittaṃ vinirdiśet //

atidāhe caret pādaṃ dvau pādau vāhane caret /
nāsikye padahīnaṃ tu caret sarvaṃ nipātane //

atidāhe caret pādaṃ dvau pādau vāhane caret /
nāsikye pada-hīnaṃ tu caret sarvaṃ nipātane //

dahānāt tu vipadyate anaḍvān yoktrayantritaḥ /
uktaṃ parāśareṇaiva hy ekapādaṃ yathāvidhi //

dahānāt tu vipadyate anaḍvān yoktra-yantritaḥ /
uktaṃ parāśareṇa eva hy eka-pādaṃ yathā-vidhi //

rodhanaṃ bandhanaṃ caiva bhāraḥ praharaṇaṃ tathā /
durgapreraṇayoktraṃ ca nimittāni vadhasya ṣaṭ //

rodhanaṃ bandhanaṃ ca eva bhāraḥ praharaṇaṃ tathā /
durga-preraṇa-yoktraṃ ca nimittāni vadhasya ṣaṭ //

bandhapāśasuguptāṅgo mriyate yadi gopaśuḥ /
bhavane tasya pāpī syāt prāyaścittārdham arhati //

bandha-pāśa-sugupta-aṅgo mriyate yadi go-paśuḥ /
bhavane tasya pāpī syāt prāyaś-citta-ardham arhati //

na nārikelair na ca śāṇavālaiḥ na vāpi mauñjair na ca valkaśṛṅkhalaiḥ /
etais tu gāvo na nibandhanīyā baddhvāpi tiṣṭhet paraśuṃ gṛhītvā //

na nārikelair na ca śāṇa-vālaiḥ na va āpi mauñjair na ca valka-śṛṅkhalaiḥ /
etais tu gāvo na nibandhanīyā baddhva āpi tiṣṭhet paraśuṃ gṛhītvā //

kuśaiḥ kāśaiś ca badhnīyād gopaśuṃ dakṣiṇāmukham /
pāśalagnāgnidagdhāsu prāyaścittaṃ na vidyate //

kuśaiḥ kāśaiś ca badhnīyād go-paśuṃ dakṣiṇā-mukham /
pāśa-lagna-agni-dagdhāsu prāyaś-cittaṃ na vidyate //

yadi tatra bhavet kāṣṭhaṃ prāyaścittaṃ kathaṃ bhavet /
japitvā pāvanīṃ devīṃ mucyate tatra kilbiṣāt //

yadi tatra bhavet kāṣṭhaṃ prāyaś-cittaṃ kathaṃ bhavet /
japitvā pāvanīṃ devīṃ mucyate tatra kilbiṣāt //

prerayan kūpavāpīṣu vṛkṣacchedeṣu pātayan /
gavāśaneṣu vikrīṇaṃs tataḥ prāpnoti govadham //

prerayan kūpa-vāpīṣu vṛkṣa-cchedeṣu pātayan /
gava-aśaneṣu vikrīṇaṃs tataḥ prāpnoti go-vadham //

ārādhitas tu yaḥ kaścid bhinnakakṣo yadā bhavet /
śravaṇaṃ hṛdayaṃ bhinnaṃ magno vā kūpasaṃkaṭe //

ārādhitas tu yaḥ kaścid bhinna-kakṣo yadā bhavet /
śravaṇaṃ hṛdayaṃ bhinnaṃ magno vā kūpa-saṃkaṭe //

kūpād utkramaṇe caiva bhagno vā grīvapādayoḥ /
sa eva mriyate tatra trīn pādāṃs tu samācaret //

kūpād utkramaṇe ca eva bhagno vā grīva-pādayoḥ /
sa eva mriyate tatra trīn pādāṃs tu samācaret //

kūpakhāṭe taṭābandhe nadībandhe prapāsu ca /
pānīyeṣu vipannānāṃ prāyaścittaṃ na vidyate //

kūpa-khāṭe taṭa-ābandhe nadī-bandhe prapāsu ca /
pānīyeṣu vipannānāṃ prāyaś-cittaṃ na vidyate //

kūpakhāte taṭākhāte dīrghakhāte tathaiva ca /
anyeṣu dharmakhāteṣu prāyaścittaṃ na vidyate //

kūpa-khāte taṭā-khāte dīrgha-khāte tatha aiva ca /
anyeṣu dharma-khāteṣu prāyaś-cittaṃ na vidyate //

veśmadvāre nivāseṣu yo naraḥ khātam icchati /
svakāryagṛhakhateṣu prāyaścittaṃ vinirdiśet //

veśma-dvāre nivāseṣu yo naraḥ khātam icchati /
sva-kārya-gṛha-khateṣu prāyaś-cittaṃ vinirdiśet //

niśi bandhaniruddheṣu sarpavyāghrahateṣu ca /
agnividyudvipannānāṃ prāyaścittaṃ na vidyate //

niśi bandha-niruddheṣu sarpa-vyāghra-hateṣu ca /
agni-vidyud-vipannānāṃ prāyaś-cittaṃ na vidyate //

grāmaghāte śaraugheṇa veśmabhaṅgān nipātane /
ativṛṣṭihatānāṃ ca prāyaścittaṃ na vidyate //

grāma-ghāte śara-ogheṇa veśma-bhaṅgān nipātane /
ativṛṣṭi-hatānāṃ ca prāyaś-cittaṃ na vidyate //

saṃgrāme prahatānāṃ ca ye dagdhā veśmakeṣu ca /
dāvāgnigrāmaghāteṣu prāyaścittaṃ na vidyāte //

saṃgrāme prahatānāṃ ca ye dagdhā veśmakeṣu ca /
dāva-agni-grāma-ghāteṣu prāyaś-cittaṃ na vidyāte //

yantritā gauś cikitsārthaṃ mūḍhagarbhavimocane /
yatne kṛte vipadyeta prāyaścittaṃ na vidyate //

yantritā gauś cikitsā-arthaṃ mūḍha-garbha-vimocane /
yatne kṛte vipadyeta prāyaś-cittaṃ na vidyate //

vyāpannānāṃ bahūnāṃ ca bandhane rodhane 'pi vā /
bhiṣaṅmithyopacāre ca prāyaścittaṃ vinirdiśet //

vyāpannānāṃ bahūnāṃ ca bandhane rodhane 'pi vā /
bhiṣaṅ-mithyā-upacāre ca prāyaś-cittaṃ vinirdiśet //

govṛṣāṇāṃ vipattau ca yāvantaḥ prekṣakā janāḥ /
anivārayatāṃ teṣāṃ sarveṣāṃ pātakaṃ bhavet //

go-vṛṣāṇāṃ vipattau ca yāvantaḥ prekṣakā janāḥ /
anivārayatāṃ teṣāṃ sarveṣāṃ pātakaṃ bhavet //

eko hato yair bahubhiḥ sametair na jñāyate yasya hato 'bhighātāt /
divyena teṣām upalabhya hantā nivartanīyo nṛpasaṃniyuktaiḥ //

eko hato yair bahubhiḥ sametair na jñāyate yasya hato 'bhighātāt /
divyena teṣām upalabhya hantā nivartanīyo nṛpa-saṃniyuktaiḥ //

ekā ced bahubhiḥ kācid daivād vyāpāditā yadi /
pādaṃ pādaṃ tu hatyāyāś careyus te pṛthak pṛthak //

ekā ced bahubhiḥ kācid daivād vyāpāditā yadi /
pādaṃ pādaṃ tu hatyāyāś careyus te pṛthak pṛthak //

hate tu rudhiraṃ dṛśyaṃ vyādhigrastaḥ kṛśo bhavet /
lālā bhavati daṣṭeṣu evam anveṣaṇaṃ bhavet //

hate tu rudhiraṃ dṛśyaṃ vyādhi-grastaḥ kṛśo bhavet /
lālā bhavati daṣṭeṣu evam anveṣaṇaṃ bhavet //

grāsārthaṃ codito vāpi adhvānaṃ naiva gacchati /
manunā caivam ekena sarvaśāstrāṇi jānatā //

grāsa-arthaṃ codito va āpi adhvānaṃ na eva gacchati /
manunā ca evam ekena sarva-śāstrāṇi jānatā //

prāyaścittaṃ tu tenoktaṃ goghnaś cāndrāyaṇaṃ caret /
keśānāṃ rakṣaṇārthāya dviguṇaṃ vratam ācaret //

prāyaś-cittaṃ tu tena uktaṃ goghnaś cāndrāyaṇaṃ caret /
keśānāṃ rakṣaṇa-arthāya dvi-guṇaṃ vratam ācaret //

dviguṇe vrata ādiṣṭe dviguṇā dakṣiṇā bhavet /
rājā vā rājaputro vā brāhmaṇo vā bahuśrutaḥ //

dvi-guṇe vrata ādiṣṭe dvi-guṇā dakṣiṇā bhavet /
rājā vā rājaputro vā brāhmaṇo vā bahu-śrutaḥ //

akṛtvā vapanaṃ tasya prāyaścittaṃ vinirdiśet /
sarvān keśān samuddhṛtya cchedayed aṅguladvayam //

akṛtvā vapanaṃ tasya prāyaś-cittaṃ vinirdiśet /
sarvān keśān samuddhṛtya cchedayed aṅgula-dvayam //

evaṃ nārīkumārīṇāṃ śiraso muṇḍanaṃ smṛtam /
na striyāḥ keśavapanaṃ na dūre śayanāśanam //

evaṃ nārī-kumārīṇāṃ śiraso muṇḍanaṃ smṛtam /
na striyāḥ keśa-vapanaṃ na dūre śayana-aśanam //

na ca goṣṭhe vased rātrau na divā gā anuvrajet /
nadīṣu saṃgame caiva araṇyeṣu viśeṣataḥ //

na ca goṣṭhe vased rātrau na divā gā anuvrajet /
nadīṣu saṃgame ca eva araṇyeṣu viśeṣataḥ //

na strīṇām ajinaṃ vāso vratam eva samācaret /
trisaṃdhyaṃ snānam ity uktaṃ surāṇām arcanaṃ tathā //

na strīṇām ajinaṃ vāso vratam eva samācaret /
tri-saṃdhyaṃ snānam ity uktaṃ surāṇām arcanaṃ tathā //

bandhumadhye vrataṃ tāsāṃ kṛcchracāndrāyaṇādikam /
gṛheṣu satataṃ tiṣṭhec chucir niyamam ācaret //

bandhu-madhye vrataṃ tāsāṃ kṛcchra-cāndrāyaṇa-ādikam /
gṛheṣu satataṃ tiṣṭhec chucir niyamam ācaret //

iha yo govadhaṃ kṛtvā pracchādayitum icchati /
sa yāti narakaṃ ghoraṃ kālasūtram asaṃśayam //

iha yo go-vadhaṃ kṛtvā pracchādayitum icchati /
sa yāti narakaṃ ghoraṃ kāla-sūtram asaṃśayam //

vimukto narakāt tasmān martyaloke prajāyate /
klībo duḥkhī ca kuṣṭhī ca sapta janmāni vai naraḥ //

vimukto narakāt tasmān martya-loke prajāyate /
klībo duḥkhī ca kuṣṭhī ca sapta janmāni vai naraḥ //

tasmāt prakāśayet pāpaṃ svadharmaṃ satataṃ caret /
strībālabhṛtyagovipreṣv atikopaṃ vivarjayet //

tasmāt prakāśayet pāpaṃ sva-dharmaṃ satataṃ caret /
strī-bāla-bhṛtya-go-vipreṣv atikopaṃ vivarjayet //

cāturvarṇyeṣu sarveṣu hitāṃ vakṣyāmi niṣkṛtim /
agamyā gamane caiva śuddhyai cāndrāyaṇaṃ caret //

cāturvarṇyeṣu sarveṣu hitāṃ vakṣyāmi niṣkṛtim /
agamyā gamane ca eva śuddhyai cāndrāyaṇaṃ caret //

ekaikaṃ hrāsayed grāsaṃ kṛṣṇe śukle ca vardhayet /
amāvāsyāṃ na bhuñjīta hy eṣa cāndrāyaṇo vidhiḥ //

eka-ekaṃ hrāsayed grāsaṃ kṛṣṇe śukle ca vardhayet /
amāvāsyāṃ na bhuñjīta hy eṣa cāndrāyaṇo vidhiḥ //

kukkuṭāṇḍapramāṇaṃ tu grāsaṃ vai parikalpayet /
anyāthā bhāvadoṣeṇa na dharmo na ca śudhyati //

kukkuṭa-aṇḍa-pramāṇaṃ tu grāsaṃ vai parikalpayet /
anyāthā bhāva-doṣeṇa na dharmo na ca śudhyati //

prāyaścitte tataś cīrṇe kuryād brahmaṇabhojanam /
godvayaṃ vastrayugmaṃ ca dadyād vipreṣu dakṣiṇām //

prāyaś-citte tataś cīrṇe kuryād brahmaṇa-bhojanam /
go-dvayaṃ vastra-yugmaṃ ca dadyād vipreṣu dakṣiṇām //

caṇḍālīṃ vā śvapākīṃ vā hy abhigacchati yo dvijaḥ /
trirātram upavāsitvā viprāṇām anuśāsanam //

caṇḍālīṃ vā śva-pākīṃ vā hy abhigacchati yo dvijaḥ /
tri-rātram upavāsitvā viprāṇām anuśāsanam //

saśikhaṃ pavanaṃ kṛtvā prājāpatyadvayaṃ caret /
godvayaṃ dakṣiṇāṃ dadyāc chuddhiṃ pārāśaro 'bravīt //

saśikhaṃ pavanaṃ kṛtvā prājāpatya-dvayaṃ caret /
go-dvayaṃ dakṣiṇāṃ dadyāc chuddhiṃ pārāśaro 'bravīt //

kṣatriyo vātha vaiśyo vā caṇḍālīṃ gacchato yadi /
prājāpatyadvayaṃ kuryād dadyād gomithunadvayam //

kṣatriyo va ātha vaiśyo vā caṇḍālīṃ gacchato yadi /
prājāpatya-dvayaṃ kuryād dadyād go-mithuna-dvayam //

śvapākīṃ vātha caṇḍālīṃ śūdro vā yadi gacchati /
prājāpatyaṃ caret kṛcchraṃ catur gomithunaṃ dadet //

śva-pākīṃ va ātha caṇḍālīṃ śūdro vā yadi gacchati /
prājāpatyaṃ caret kṛcchraṃ catur go-mithunaṃ dadet //

mātaraṃ yadi gacchet tu bhaginīṃ svasutāṃ tathā /
etās tu mohito gatvā trīṇi kṛcchrāṇi saṃcaret //

mātaraṃ yadi gacchet tu bhaginīṃ sva-sutāṃ tathā /
etās tu mohito gatvā trīṇi kṛcchrāṇi saṃcaret //

cāndrāyaṇatrayaṃ kuryāc chiśnacchedena śudhyati /
mātṛṣvasṛgame caivam ātmameḍhranikartanam //

cāndrāyaṇa-trayaṃ kuryāc chiśna-cchedena śudhyati /
mātṛ-ṣvasṛ-game ca evam ātma-meḍhra-nikartanam //

ajñānena tu yo gacchet kuryāc cāndrāyaṇadvayam /
daśa gomithunaṃ dadyāc chuddhiṃ pāraśaro 'bravīt //

ajñānena tu yo gacchet kuryāc cāndrāyaṇa-dvayam /
daśa go-mithunaṃ dadyāc chuddhiṃ pāraśaro 'bravīt //

pitṛdārān samāruhya mātur āptāṃ tu bhrātṛjām /
gurupātnīṃ snuṣāṃ caiva bhrātṛbhāryāṃ tathaiva ca //

pitṛ-dārān samāruhya mātur āptāṃ tu bhrātṛjām /
guru-pātnīṃ snuṣāṃ ca eva bhrātṛ-bhāryāṃ tatha aiva ca //

mātulānīṃ sagotrāṃ ca prājāpatyatrayaṃ caret /
godvayaṃ dakṣiṇāṃ dadyāc chudhyate nātra saṃśayaḥ //

mātulānīṃ sagotrāṃ ca prājāpatya-trayaṃ caret /
go-dvayaṃ dakṣiṇāṃ dadyāc chudhyate na atra saṃśayaḥ //

paśuveṣyādigamane mahiṣyuṣṭrīkapīs tathā /
kharīṃ ca sūkarīṃ gatvā prājāpatyavrataṃ caret //

paśu-veṣyā-ādi-gamane mahiṣy-uṣṭrī-kapīs tathā /
kharīṃ ca sūkarīṃ gatvā prājāpatya-vrataṃ caret //

gogāmī ca trirātreṇa gām ekāṃ brāhmaṇe dadan /
mahiṣyuṣṭrīkharīgāmī tv ahorātreṇa śudhyati //

go-gāmī ca tri-rātreṇa gām ekāṃ brāhmaṇe dadan /
mahiṣy-uṣṭrī-kharī-gāmī tv aho-rātreṇa śudhyati //

ḍāmare samare vāpi durbhikṣe vā janakṣaye /
bandigrāhe bhayārtā vā sadā svastrīṃ nirīkṣayet //

ḍāmare samare va āpi durbhikṣe vā jana-kṣaye /
bandi-grāhe bhaya-ārtā vā sadā svastrīṃ nirīkṣayet //

caṇḍālaiḥ saha saṃparkaṃ yā nārī kurute tataḥ /
viprān daśa varān kṛtvā svakaṃ doṣaṃ prakāśayet //

caṇḍālaiḥ saha saṃparkaṃ yā nārī kurute tataḥ /
viprān daśa varān kṛtvā svakaṃ doṣaṃ prakāśayet //

ākaṇṭhasaṃmite kūpe gomayodakakardame /
tatra sthitvā nirāhārā tv ahorātreṇa niṣkramet //

ākaṇṭha-saṃmite kūpe gomaya-udaka-kardame /
tatra sthitvā nirāhārā tv aho-rātreṇa niṣkramet //

saśikhaṃ vapanaṃ kṛtvā bhuñjīyād yāvakaudanam /
trirātram upavāsitvā tv ekarātraṃ jale vaset //

saśikhaṃ vapanaṃ kṛtvā bhuñjīyād yāvaka-odanam /
tri-rātram upavāsitvā tv eka-rātraṃ jale vaset //

śaṃkhapuṣpīlatāmūlaṃ patraṃ vā kusumaṃ phalam /
suvarṇaṃ pañcagavyaṃ ca kvāthayitvā pibej jalam //

śaṃkha-puṣpī-latā-mūlaṃ patraṃ vā kusumaṃ phalam /
suvarṇaṃ pañca-gavyaṃ ca kvāthayitvā pibej jalam //

ekabhaktaṃ caret paścād yāvat puṣpavatī bhavet /
vrataṃ carati tad yāvat tāvat saṃvasate bahiḥ //

eka-bhaktaṃ caret paścād yāvat puṣpavatī bhavet /
vrataṃ carati tad yāvat tāvat saṃvasate bahiḥ //

prāyaścitte tataś cīrṇe kuryād brāhmaṇabhojanam /
godvayaṃ dakṣiṇāṃ dadyac chuddhiṃ pārāśaro 'bravīt //

prāyaś-citte tataś cīrṇe kuryād brāhmaṇa-bhojanam /
go-dvayaṃ dakṣiṇāṃ dadyac chuddhiṃ pārāśaro 'bravīt //

cāturvarṇyasya nārīṇāṃ kṛcchraṃ cāndrāyaṇaṃ vratam /
yathā bhūmis tathā nārī tasmāt tāṃ na tu dūṣayet //

cātur-varṇyasya nārīṇāṃ kṛcchraṃ cāndrāyaṇaṃ vratam /
yathā bhūmis tathā nārī tasmāt tāṃ na tu dūṣayet //

bandigrāheṇa yā bhuktā hatvā baddhvā balād bhayāt /
kṛtvā sāṃtapanaṃ kṛcchraṃ śudhyet pārāśaro 'bravīt //

bandi-grāheṇa yā bhuktā hatvā baddhvā balād bhayāt /
kṛtvā sāṃtapanaṃ kṛcchraṃ śudhyet pārāśaro 'bravīt //

sakṛd bhuktā tu yā nārī necchantī pāpakarmabhiḥ /
prājāpatyena śudhyeta ṛtuprasravaṇena ca //

sakṛd bhuktā tu yā nārī na icchantī pāpa-karmabhiḥ /
prājāpatyena śudhyeta ṛtu-prasravaṇena ca //

pataty ardhaṃ śarīrasya yasya bhāryā surāṃ pibet /
patitārdhaśarīrasya niṣkṛtir na vidhīyate //

pataty ardhaṃ śarīrasya yasya bhāryā surāṃ pibet /
patita-ardha-śarīrasya niṣkṛtir na vidhīyate //

gāyatrīṃ japamānas tu kṛcchraṃ sāṃtapanaṃ caret /
gomūtraṃ gomayaṃ kṣīraṃ dadhi sarpiḥ kuśodakam //

gāyatrīṃ japamānas tu kṛcchraṃ sāṃtapanaṃ caret /
go-mūtraṃ gomayaṃ kṣīraṃ dadhi sarpiḥ kuśa-udakam //

ekarātropavāsaś ca kṛcchraṃ sāṃtapanaṃ smṛtam /
jāreṇa janayed garbhaṃ mṛte 'vyakte gate patau //

eka-rātra-upavāsaś ca kṛcchraṃ sāṃtapanaṃ smṛtam /
jāreṇa janayed garbhaṃ mṛte 'vyakte gate patau //

tāṃ tyajed apare rāṣṭre patitāṃ pāpakāriṇīm /
brāhmaṇī tu yadā gacchet parapuṃsā samanvitā //

tāṃ tyajed apare rāṣṭre patitāṃ pāpa-kāriṇīm /
brāhmaṇī tu yadā gacchet para-puṃsā samanvitā //

sā tu naṣṭā vinirdiṣṭā na tasyāgamanaṃ punaḥ /
kāmān mohāt tu yā gacchet tyaktvā bandhūn sutān patim //

sā tu naṣṭā vinirdiṣṭā na tasyā agamanaṃ punaḥ /
kāmān mohāt tu yā gacchet tyaktvā bandhūn sutān patim //

sā tu naṣṭā pare loke mānuṣeṣu viśeṣataḥ /
madamohagatā nārī krodhād daṇḍāditāḍitā //

sā tu naṣṭā pare loke mānuṣeṣu viśeṣataḥ /
mada-moha-gatā nārī krodhād daṇḍa-ādi-tāḍitā //

advitīyā gatā caiva punarāgamanaṃ bhavet /
daśame tu dine prāpte prāyaścittaṃ na vidyate //

advitīyā gatā ca eva punar-āgamanaṃ bhavet /
daśame tu dine prāpte prāyaś-cittaṃ na vidyate //

daśāhaṃ na tyajen nārīṃ tyajen naṣṭaśrutāṃ tathā /
bhartā caiva caret kṛcchraṃ kṛcchārdhaṃ caiva bāndhavāḥ //

daśa-ahaṃ na tyajen nārīṃ tyajen naṣṭa-śrutāṃ tathā /
bhartā ca eva caret kṛcchraṃ kṛccha-ardhaṃ ca eva bāndhavāḥ //

teṣāṃ bhuktvā ca pītvā ca ahorātreṇa śudhyati /
brāhmaṇī tu yadā gacchet parapuṃsā vivarjitā //

teṣāṃ bhuktvā ca pītvā ca aho-rātreṇa śudhyati /
brāhmaṇī tu yadā gacchet para-puṃsā vivarjitā //

gatvā puṃsāṃ śataṃ yāti tyajeyus tāṃ tu gotriṇaḥ /
puṃso yadi gṛhe gacchet tad aśuddhaṃ gṛhaṃ bhavet //

gatvā puṃsāṃ śataṃ yāti tyajeyus tāṃ tu gotriṇaḥ /
puṃso yadi gṛhe gacchet tad aśuddhaṃ gṛhaṃ bhavet //

patimātṛgṛhaṃ yac ca jārasyaiva tu tad gṛham /
ullikhya tad gṛhaṃ paścāt pañcagavyena secayet //

pati-mātṛ-gṛhaṃ yac ca jārasya eva tu tad gṛham /
ullikhya tad gṛhaṃ paścāt pañca-gavyena secayet //

tyajec ca mṛṇmayaṃ pātraṃ vastraṃ kāṣṭhaṃ ca śodhayet /
saṃbhārān śodhayet sarvān gobālaiś ca phalodbhavān //

tyajec ca mṛṇ-mayaṃ pātraṃ vastraṃ kāṣṭhaṃ ca śodhayet /
saṃbhārān śodhayet sarvān go-bālaiś ca phala-udbhavān //

tāmrāṇi pañcagavyena kāṃsyāni daśa bhasmabhiḥ /
prāyaścittaṃ cared vipro brāhmaṇair upapāditam //

tāmrāṇi pañca-gavyena kāṃsyāni daśa bhasmabhiḥ /
prāyaś-cittaṃ cared vipro brāhmaṇair upapāditam //

godvayaṃ dakṣiṇāṃ dadyāt prājāpatyadvayaṃ caret /
itareṣām ahorātraṃ pañcagavyaṃ ca śodhanam //

go-dvayaṃ dakṣiṇāṃ dadyāt prājāpatya-dvayaṃ caret /
itareṣām aho-rātraṃ pañca-gavyaṃ ca śodhanam //

upavāsair vrataiḥ puṇyaiḥ snānasaṃdhyārcanādibhiḥ /
japahomadayādānaiḥ śudhyante brāhmaṇādayaḥ //

upavāsair vrataiḥ puṇyaiḥ snāna-saṃdhyā-arcana-ādibhiḥ /
japa-homa-dayā-dānaiḥ śudhyante brāhmaṇa-ādayaḥ //

ākāśaṃ vāyur agniś ca medhyaṃ bhūmigataṃ jalam /
na praduṣyanti darbhāś ca yajñeṣu camasā yathā //

ākāśaṃ vāyur agniś ca medhyaṃ bhūmi-gataṃ jalam /
na praduṣyanti darbhāś ca yajñeṣu camasā yathā //

amedhyareto gomāṃsaṃ caṇḍālānnam athāpi vā /
yadi bhuktaṃ tu vipreṇa kṛcchraṃ cāndrāyaṇaṃ caret //

amedhya-reto go-māṃsaṃ caṇḍāla-annam atha-api vā /
yadi bhuktaṃ tu vipreṇa kṛcchraṃ cāndrāyaṇaṃ caret //

tathaiva kṣatriyo vaiśyo 'py ardhaṃ cāndrāyaṇaṃ caret /
śūdro 'py evaṃ yadā bhuṅkte prājāpatyaṃ samācaret //

tatha aiva kṣatriyo vaiśyo 'py ardhaṃ cāndrāyaṇaṃ caret /
śūdro 'py evaṃ yadā bhuṅkte prājāpatyaṃ samācaret //

pañcagavyaṃ pibec chūdro brahmakūrcaṃ pibed dvijaḥ /
ekadvitricatur gā vā dadyād viprādyanukramāt //

pañca-gavyaṃ pibec chūdro brahma-kūrcaṃ pibed dvijaḥ /
eka-dvi-tri-catur gā vā dadyād vipra-ādy-anukramāt //

śūdrānnaṃ sūtakānnaṃ ca abhojyasyānnam eva ca /
śaṅkitaṃ pratiṣiddhānnaṃ pūrvocchiṣṭaṃ tathaiva ca //

śūdra-annaṃ sūtaka-annaṃ ca abhojyasya annam eva ca /
śaṅkitaṃ pratiṣiddha-annaṃ pūrva-ucchiṣṭaṃ tatha aiva ca //

yadi bhuktaṃ tu vipreṇa ajñānād āpadāpi vā /
jñātvā samācaret kṛcchraṃ brahmakūrcaṃ tu pāvanam //

yadi bhuktaṃ tu vipreṇa ajñānād āpada āpi vā /
jñātvā samācaret kṛcchraṃ brahma-kūrcaṃ tu pāvanam //

bālair nakulamārjārair annam ucchiṣṭitaṃ yadā /
tiladarbhodakaiḥ prokṣya śudhyate nātrasaṃśayaḥ //

bālair nakula-mārjārair annam ucchiṣṭitaṃ yadā /
tila-darbha-udakaiḥ prokṣya śudhyate na atra-saṃśayaḥ //

ekapaṅktyupaviṣṭānāṃ viprāṇāṃ saha bhojane /
yady eko 'pi tyajet pātraṃ śeṣam annaṃ na bhojayet //

eka-paṅkty-upaviṣṭānāṃ viprāṇāṃ saha bhojane /
yady eko 'pi tyajet pātraṃ śeṣam annaṃ na bhojayet //

mohād bhuñjīta yas tatra paṅktāv ucchiṣṭabhojane /
prāyaścittaṃ cared vipraḥ kṛcchraṃ sāṃtapanaṃ tathā //

mohād bhuñjīta yas tatra paṅktāv ucchiṣṭa-bhojane /
prāyaś-cittaṃ cared vipraḥ kṛcchraṃ sāṃtapanaṃ tathā //

pīyūṣaṃ śvetalaśunaṃ vṛntākaphalagṛñjane /
palāṇḍuvṛkṣaniryāsadevasvakavakāni ca //

pīyūṣaṃ śveta-laśunaṃ vṛntāka-phala-gṛñjane /
palāṇḍu-vṛkṣa-niryāsadeva-sva-kavakāni ca //

uṣṭrīkṣīram avikṣīram ajñānād bhuñjate dvijaḥ /
trirātram upavāsena pañcagavyena śudhyati //

uṣṭrī-kṣīram avi-kṣīram ajñānād bhuñjate dvijaḥ /
tri-rātram upavāsena pañca-gavyena śudhyati //

maṇḍūkaṃ bhakṣayitvā tu mūṣikāmāṃsam eva ca /
jñātvā vipras tv ahorātraṃ yāvakānnena śudhyati //

maṇḍūkaṃ bhakṣayitvā tu mūṣikā-māṃsam eva ca /
jñātvā vipras tv aho-rātraṃ yāvaka-annena śudhyati //

kṣatriyaś cāpi vaiśyaś ca kriyāvantau śucivratau /
tadgṛhe tu dvijair bhojyaṃ havyakavyeṣu nityaśaḥ //

kṣatriyaś ca api vaiśyaś ca kriyāvantau śuci-vratau /
tad-gṛhe tu dvijair bhojyaṃ havya-kavyeṣu nityaśaḥ //

ghṛtaṃ tailaṃ tathā kṣīraṃ bhakṣyaṃ snehena pācitam /
gatvā nadītaṭe vipro bhuñjīyāc chūdrabhojanam //

ghṛtaṃ tailaṃ tathā kṣīraṃ bhakṣyaṃ snehena pācitam /
gatvā nadī-taṭe vipro bhuñjīyāc chūdra-bhojanam //

madyamāṃsarataṃ nityaṃ nīcakarmapravartakam /
taṃ śūdraṃ varjayed vipraḥ śvapākam iva dūrataḥ //

madya-māṃsa-rataṃ nityaṃ nīca-karma-pravartakam /
taṃ śūdraṃ varjayed vipraḥ śva-pākam iva dūrataḥ //

dvijaśuśrūṣaṇaratān madyamāṃsavivarjitān /
svakarmaṇi ratān nityaṃ na tān śūdrān tyajed dvijaḥ //

dvija-śuśrūṣaṇa-ratān madya-māṃsa-vivarjitān /
sva-karmaṇi ratān nityaṃ na tān śūdrān tyajed dvijaḥ //

ajñānād bhuñjate viprāḥ sūtake mṛtake 'pi vā /
prāyaścittaṃ kathaṃ teṣāṃ varṇe varṇe vinirdiśet //

ajñānād bhuñjate viprāḥ sūtake mṛtake 'pi vā /
prāyaś-cittaṃ kathaṃ teṣāṃ varṇe varṇe vinirdiśet //

gāyatryaṣṭasahasreṇa śuddhiḥ syāc chūdrasūtake /
vaiśye pañcasahasreṇa trisahasreṇa kṣatriye //

gāyatry-aṣṭa-sahasreṇa śuddhiḥ syāc chūdra-sūtake /
vaiśye pañca-sahasreṇa tri-sahasreṇa kṣatriye //

brāhmaṇasya yadā bhuṅkte dve sahasre tu dāpayet /
athavā vāmadaivyena sāmnaivaikena śudhyati //

brāhmaṇasya yadā bhuṅkte dve sahasre tu dāpayet /
athavā vāma-daivyena sāmna eva ekena śudhyati //

śuṣkānnaṃ gorasaṃ snehaṃ śūdraveśmana āgatam /
pakvaṃ vipragṛhe bhuktaṃ bhojyaṃ tan manur abravīt //

śuṣka-annaṃ go-rasaṃ snehaṃ śūdra-veśmana āgatam /
pakvaṃ vipra-gṛhe bhuktaṃ bhojyaṃ tan manur abravīt //

āpatkāleṣu vipreṇa bhuktaṃ śūdragṛhe yadi /
manastāpena śudhyeta drupadāṃ vā japec chatam //

āpat-kāleṣu vipreṇa bhuktaṃ śūdra-gṛhe yadi /
manas-tāpena śudhyeta drupadāṃ vā japec chatam //

dāsanāpitagopālakulamitrārdhasīliṇaḥ /
ete śūdreṣu bhojyānnā yaś cātmānaṃ nivedayet //

dāsa-nāpita-gopālakulamitra-ardhasīliṇaḥ /
ete śūdreṣu bhojya annā yaś cā atmānaṃ nivedayet //

śūdrakanyāsamutpanno brāhmaṇena tu saṃskṛtaḥ /
saṃskārāt tu bhaved dāsaḥ asaṃskārāt tu nāpitaḥ //

śūdra-kanyā-samutpanno brāhmaṇena tu saṃskṛtaḥ /
saṃskārāt tu bhaved dāsaḥ asaṃskārāt tu nāpitaḥ //

kṣatriyāc chūdrakanyāyāṃ samutpannas tu yaḥ sutaḥ /
sa gopāla iti jñeyo bhojyo viprair na saṃśayaḥ //

kṣatriyāc chūdra-kanyāyāṃ samutpannas tu yaḥ sutaḥ /
sa go-pāla iti jñeyo bhojyo viprair na saṃśayaḥ //

vaiśyakanyāsamutpanno brāhmaṇena tu saṃskṛtaḥ /
sa hy ārdhika iti jñeyo bhojyo viprair na saṃśayaḥ //

vaiśya-kanyā-samutpanno brāhmaṇena tu saṃskṛtaḥ /
sa hy ārdhika iti jñeyo bhojyo viprair na saṃśayaḥ //

bhāṇḍasthitam abhojyeṣu jalaṃ dadhi ghṛtaṃ payaḥ /
akāmatas tu yo bhuṅkte prāyaścittaṃ kathaṃ bhavet //

bhāṇḍa-sthitam abhojyeṣu jalaṃ dadhi ghṛtaṃ payaḥ /
akāmatas tu yo bhuṅkte prāyaś-cittaṃ kathaṃ bhavet //

brāhmaṇaḥ kṣatriyo vaiśyaḥ śūdro vā upasarpati /
brahmakūrcopavāsena yājyavarṇasya niṣkṛtiḥ //

brāhmaṇaḥ kṣatriyo vaiśyaḥ śūdro vā upasarpati /
brahma-kūrca-upavāsena yājya-varṇasya niṣkṛtiḥ //

śūdrāṇāṃ nopavāsaḥ syāc chūdro dānena śudhyati /
brahmakūrcam ahorātraṃ śvapākam api śodhayet //

śūdrāṇāṃ na upavāsaḥ syāc chūdro dānena śudhyati /
brahma-kūrcam aho-rātraṃ śva-pākam api śodhayet //

gomūtraṃ gomayaṃ kṣīraṃ dadhi sarpiḥ kuśodakam /
nirdiṣṭaṃ pañcagavyaṃ tu pavitraṃ pāpaśodhanam //

go-mūtraṃ gomayaṃ kṣīraṃ dadhi sarpiḥ kuśa-udakam /
nirdiṣṭaṃ pañca-gavyaṃ tu pavitraṃ pāpa-śodhanam //

gomūtraṃ kṛṣṇavarṇāyāḥ śvetāyāś caiva gomayam /
payaś ca tāmravarṇāyā raktāyā gṛhyate dadhi //

go-mūtraṃ kṛṣṇa-varṇāyāḥ śvetāyāś ca eva gomayam /
payaś ca tāmra-varṇāyā raktāyā gṛhyate dadhi //

kapilāyā ghṛtaṃ grāhyaṃ sarvaṃ kāpilam eva vā /
mūtram ekapalaṃ dadyād aṅguṣṭhārdhaṃ tu gomayam //

kapilāyā ghṛtaṃ grāhyaṃ sarvaṃ kāpilam eva vā /
mūtram eka-palaṃ dadyād aṅguṣṭha-ardhaṃ tu go-mayam //

kṣīraṃ saptapalaṃ dadyād dadhi tripalam ucyate /
ghṛtam ekapalaṃ dadyāt palam ekaṃ kuśodakam //

kṣīraṃ sapta-palaṃ dadyād dadhi tri-palam ucyate /
ghṛtam eka-palaṃ dadyāt palam ekaṃ kuśa-udakam //

gāyatryādāya gomūtraṃ gandhadvāreti gomayam /
āpyāyasveti ca kṣīraṃ dadhikrāvṇas tathā dadhi //

gāyatryā ādāya go-mūtraṃ gandha-dvāra iti go-mayam /
āpyāyasva iti ca kṣīraṃ dadhi-krāvṇas tathā dadhi //

tejo 'si śukram ity ājyaṃ devasya tvā kuśodakam /
pañcagavyam ṛcā pūtaṃ sthāpayed agnisaṃnidhau //

tejo 'si śukram ity ājyaṃ devasya tvā kuśa-udakam /
pañca-gavyam ṛcā pūtaṃ sthāpayed agni-saṃnidhau //

āpohiṣṭheti cāloḍya mānastoketi mantrayet /
saptāvarās tu ye darbhā achinnāgrāḥ śukatviṣaḥ //

āpohiṣṭha iti cā aloḍya mānastoka iti mantrayet /
sapta-avarās tu ye darbhā achinna-agrāḥ śuka-tviṣaḥ //

etair uddhṛtya hotavyaṃ pañcagavyaṃ yathāvidhi /
irāvatī idaṃ viṣṇur mānastoketi śaṃvatī //

etair uddhṛtya hotavyaṃ pañca-gavyaṃ yathā-vidhi /
irāvatī idaṃ viṣṇur mānastoka iti śaṃvatī //

etābhiś caiva hotavyaṃ hutaśeṣaṃ pibed dvijaḥ /
āloḍya praṇavenaiva nirmanthya praṇavena tu //

etābhiś ca eva hotavyaṃ huta-śeṣaṃ pibed dvijaḥ /
āloḍya praṇavena eva nirmanthya praṇavena tu //

uddhṛtya praṇavenaiva pibec ca praṇavena tu /
yat tv asthigataṃ pāpaṃ dehe tiṣṭhati dehinām //

uddhṛtya praṇavena eva pibec ca praṇavena tu /
yat tv asthi-gataṃ pāpaṃ dehe tiṣṭhati dehinām //

brahmakūrco dahet sarvaṃ pradīptāgnir ivendhanam /
pavitraṃ triṣu lokeṣu devatābhir adhiṣṭhitam //

brahma-kūrco dahet sarvaṃ pradīpta-agnir iva indhanam /
pavitraṃ triṣu lokeṣu devatābhir adhiṣṭhitam //

varuṇaś caiva gomūtre gomaye havyavāhanaḥ /
dadhni vāyuḥ samuddiṣṭaḥ somaḥ kṣīre ghṛte raviḥ //

varuṇaś ca eva go-mūtre gomaye havya-vāhanaḥ /
dadhni vāyuḥ samuddiṣṭaḥ somaḥ kṣīre ghṛte raviḥ //

pibataḥ patitaṃ toyaṃ bhājane mukhaniḥsṛtam /
apeyaṃ tad vijānīyāt pītvā cāndrāyaṇaṃ caret //

pibataḥ patitaṃ toyaṃ bhājane mukha-niḥsṛtam /
apeyaṃ tad vijānīyāt pītvā cāndrāyaṇaṃ caret //

kūpe ca patitaṃ dṛṣṭvā śvasṛgālau ca markaṭam /
asthicarmādi patitaṃ pītvāmedhyā apo dvijaḥ //

kūpe ca patitaṃ dṛṣṭvā śva-sṛgālau ca markaṭam /
asthi-carma-ādi patitaṃ pītva āmedhyā apo dvijaḥ //

nāraṃ tu kuṇapaṃ kākaṃ viḍvarāhakharoṣṭrakam /
gāvayaṃ saupratīkaṃ ca māyūraṃ khāḍgakaṃ tathā //

nāraṃ tu kuṇapaṃ kākaṃ viḍ-varāha-khara-uṣṭrakam /
gāvayaṃ saupratīkaṃ ca māyūraṃ khāḍgakaṃ tathā //

vaiyāghram ārkṣaṃ saiṃhaṃ vā kūpe yadi nimajjati /
taṭākasyātha duṣṭasya pītaṃ syād udakaṃ yadi //

vaiyāghram ārkṣaṃ saiṃhaṃ vā kūpe yadi nimajjati /
taṭākasya-atha duṣṭasya pītaṃ syād udakaṃ yadi //

prāyaścittaṃ bhavet puṃsaḥ krameṇaitena sarvaśaḥ /
vipraḥ śudhyet trirātreṇa kṣatriyas tu dinadvayāt //

prāyaś-cittaṃ bhavet puṃsaḥ krameṇa etena sarvaśaḥ /
vipraḥ śudhyet tri-rātreṇa kṣatriyas tu dina-dvayāt //

ekāhena tu vaiśyas tu śūdro naktena śudhyati /
parapākanivṛttasya parapākaratasya ca //

eka-ahena tu vaiśyas tu śūdro naktena śudhyati /
para-pāka-nivṛttasya para-pāka-ratasya ca //

apacasya ca bhuktvānnaṃ dvijaś cāndrāyaṇaṃ caret /
apacasya ca yad dānaṃ dātuś cāsya kutaḥ phalam //

apacasya ca bhuktva ānnaṃ dvijaś cāndrāyaṇaṃ caret /
apacasya ca yad dānaṃ dātuś ca asya kutaḥ phalam //

dātā pratigrahītā ca tau dvau nirayagāminau /
gṛhītvāgniṃ samāropya pañcayajñān na nirvapet //

dātā pratigrahītā ca tau dvau niraya-gāminau /
gṛhītva āgniṃ samāropya pañca-yajñān na nirvapet //

parapākanivṛtto 'sau munibhiḥ parikīrtitaḥ /
pañcayajñān svayaṃ kṛtvā parānnenopajīvati //

para-pāka-nivṛtto 'sau munibhiḥ parikīrtitaḥ /
pañca-yajñān svayaṃ kṛtvā para-annena upajīvati //

satataṃ prātar utthāya parapākaratas tu saḥ /
gṛhasthadharmā yo vipro dadāti parivarjitaḥ //

satataṃ prātar utthāya para-pāka-ratas tu saḥ /
gṛhastha-dharmā yo vipro dadāti parivarjitaḥ //

ṛṣibhir dharmatattvajñair apacaḥ parikīrtitaḥ /
yuge yuge tu ye dharmās teṣu teṣu ca ye dvijāḥ //

ṛṣibhir dharma-tattvajñair apacaḥ parikīrtitaḥ /
yuge yuge tu ye dharmās teṣu teṣu ca ye dvijāḥ //

teṣāṃ nindā na kartavyā yugarūpā hi te dvijāḥ /
huṃkāraṃ brāhmaṇasyoktvā tvaṃkāraṃ ca garīyasaḥ //

teṣāṃ nindā na kartavyā yuga-rūpā hi te dvijāḥ /
huṃ-kāraṃ brāhmaṇasya uktvā tvaṃ-kāraṃ ca garīyasaḥ //

snātvā tiṣṭhann ahaḥ śeṣam abhivādya prasādayet /
tāḍayitvā tṛṇenāpi kaṇṭhe baddhvāpi vāsasā //

snātvā tiṣṭhann ahaḥ śeṣam abhivādya prasādayet /
tāḍayitvā tṛṇena api kaṇṭhe baddhva āpi vāsasā //

vivādenāpi nirjitya praṇipatya prasādayet /
avagūrya tv ahorātraṃ trirātraṃ kṣitipātane //

vivādena api nirjitya praṇipatya prasādayet /
avagūrya tv aho-rātraṃ tri-rātraṃ kṣiti-pātane //

atikṛcchraṃ ca rudhire kṛcchro 'bhyantaraśoṇite /
navāham atikṛcchrī syāt pāṇipūrānnabhojanaḥ //

atikṛcchraṃ ca rudhire kṛcchro 'bhyantara-śoṇite /
nava-aham atikṛcchrī syāt pāṇi-pūra-anna-bhojanaḥ //

trirātram upavāsī syād atikṛcchraḥ sa ucyate /
sarveṣām eva pāpānāṃ saṃkare samupasthite //

tri-rātram upavāsī syād atikṛcchraḥ sa ucyate /
sarveṣām eva pāpānāṃ saṃkare samupasthite //

daśasāhasram abhyastā gāyatrī śodhanaṃ paraṃ //

daśa-sāhasram abhyastā gāyatrī śodhanaṃ paraṃ //

duḥsvapnaṃ yadi paśyet tu vānte tu kṣurakarmaṇi /
maithune pretadhūme ca snānam eva vidhīyate //

duḥsvapnaṃ yadi paśyet tu vānte tu kṣura-karmaṇi /
maithune preta-dhūme ca snānam eva vidhīyate //

ajñānāt prāśya viṇmūtraṃ surāsaṃspṛṣṭam eva ca /
punaḥ saṃskāram arhanti trayo varṇā dvijātayaḥ //

ajñānāt prāśya viṇ-mūtraṃ surā-saṃspṛṣṭam eva ca /
punaḥ saṃskāram arhanti trayo varṇā dvijātayaḥ //

ajinaṃ mekhalā daṇḍo bhaikṣyacaryā vratāni ca /
nivartante dvijātīnāṃ punaḥ saṃskārakarmaṇi //

ajinaṃ mekhalā daṇḍo bhaikṣya-caryā vratāni ca /
nivartante dvijātīnāṃ punaḥ saṃskāra-karmaṇi //

viṇmūtrabhojī śudhyarthaṃ prājāpatyaṃ samācaret /
pañcagavyaṃ ca kurvīta snātvā pītvā śucir bhavet //

viṇ-mūtra-bhojī śudhy-arthaṃ prājāpatyaṃ samācaret /
pañca-gavyaṃ ca kurvīta snātvā pītvā śucir bhavet //

jalāgnipatane caiva pravrajyānāśakeṣu ca /
pratyāvasitavarṇānāṃ kathaṃ śuddhir vidhīyate //

jala-agni-patane ca eva pravrajya-anāśakeṣu ca /
pratyāvasita-varṇānāṃ kathaṃ śuddhir vidhīyate //

prājāpatyadvayenaiva tīrthābhigamanena ca /
vṛṣaikādaśadānena varṇāḥ śudhyanti te trayaḥ //

prājāpatya-dvayena eva tīrtha-abhigamanena ca /
vṛṣa-ekādaśa-dānena varṇāḥ śudhyanti te trayaḥ //

brāhmaṇasya pravakṣyāmi vanaṃ gatvā catuṣpathe /
saśikhaṃ vapanaṃ kṛtvā prājāpatyadvayaṃ caret //

brāhmaṇasya pravakṣyāmi vanaṃ gatvā catuṣ-pathe /
saśikhaṃ vapanaṃ kṛtvā prājāpatya-dvayaṃ caret //

godvayaṃ dakṣiṇāṃ dadyāc chuddhiṃ svāyaṃbhuvo 'bravīt /
mucyate tena pāpena brāhmaṇatvaṃ ca gacchati //

go-dvayaṃ dakṣiṇāṃ dadyāc chuddhiṃ svāyaṃbhuvo 'bravīt /
mucyate tena pāpena brāhmaṇatvaṃ ca gacchati //

snānāni pañca puṇyāni kīrtitāni manīṣibhiḥ /
āgneyaṃ vāruṇaṃ brāhmaṃ vāyavyaṃ divyam eva ca //

snānāni pañca puṇyāni kīrtitāni manīṣibhiḥ /
āgneyaṃ vāruṇaṃ brāhmaṃ vāyavyaṃ divyam eva ca //

āgneyaṃ bhasmanā snānam avagāhya tu vāruṇam /
āpo hi ṣṭheti ca brāhmaṃ vāyavyaṃ gorajaḥ smṛtam //

āgneyaṃ bhasmanā snānam avagāhya tu vāruṇam /
āpo hi ṣṭha iti ca brāhmaṃ vāyavyaṃ go-rajaḥ smṛtam //

yat tu sātapavarṣeṇa tat snānaṃ divyam ucyate /
tatra snātvā tu gaṅgāyāṃ snāto bhavati mānavaḥ //

yat tu sātapa-varṣeṇa tat snānaṃ divyam ucyate /
tatra snātvā tu gaṅgāyāṃ snāto bhavati mānavaḥ //

snātuṃ yāntaṃ dvijaṃ sarve devāḥ pitṛgaṇaiḥ saha /
vāyubhūtās tu gacchanti tṛṣārtāḥ salilārthinaḥ //

snātuṃ yāntaṃ dvijaṃ sarve devāḥ pitṛ-gaṇaiḥ saha /
vāyu-bhūtās tu gacchanti tṛṣā-ārtāḥ salila-arthinaḥ //

nirāśās te nivartante vastraniṣpīḍane kṛte /
tasmān na pīḍayed vastraṃ akṛtvā pitṛtarpaṇam //

nirāśās te nivartante vastra-niṣpīḍane kṛte /
tasmān na pīḍayed vastraṃ akṛtvā pitṛ-tarpaṇam //

romakūpeṣv avasthāpya yas tilair tarpayet pitṝn /
pitaras tarpitās tena rudhireṇa malena ca //

roma-kūpeṣv avasthāpya yas tilair tarpayet pitṝn /
pitaras tarpitās tena rudhireṇa malena ca //

avadhūnoti yaḥ keśān snātvā yas tūtsṛjen malam /
ācāmed vā jalasthe 'pi sa bāhyaḥ pitṛdaivataiḥ //

avadhūnoti yaḥ keśān snātvā yas tu utsṛjen malam /
ācāmed vā jalasthe 'pi sa bāhyaḥ pitṛ-daivataiḥ //

śiraḥ prāvṛttya kaṇṭhaṃ vā muktakacchaśikho 'pi vā /
vinā yajñopavītena ācānto 'py aśucir bhavet //

śiraḥ prāvṛttya kaṇṭhaṃ vā mukta-kaccha-śikho 'pi vā /
vinā yajña-upavītena ācānto 'py aśucir bhavet //

jale sthalastho nācāmej jalasthaś ca bahiḥsthale /
ubhe spṛṣṭvā samācānta ubhayatra śucir bhavet //

jale sthalastho nā acāmej jalasthaś ca bahiḥ-sthale /
ubhe spṛṣṭvā samācānta ubhayatra śucir bhavet //

snātvā pītvā kṣute supte bhuktvā rathyopasarpaṇe /
ācāntaḥ punar ācāmed vāso viparidhāya ca //

snātvā pītvā kṣute supte bhuktvā rathya-upasarpaṇe /
ācāntaḥ punar ācāmed vāso viparidhāya ca //

kṣute niṣṭhīvane caiva dantocchiṣṭe tathānṛte /
patitānāṃ ca saṃbhāṣe dakṣiṇaṃ śravaṇaṃ spṛśet //

kṣute niṣṭhīvane ca eva danta-ucchiṣṭe tatha ānṛte /
patitānāṃ ca saṃbhāṣe dakṣiṇaṃ śravaṇaṃ spṛśet //

prabhāsādīni tīrthāni gaṅgādyāḥ saritas tathā /
viprasya dakṣiṇe karṇe santīti manur abravīt //

prabhāsa-ādīni tīrthāni gaṅgā-ādyāḥ saritas tathā /
viprasya dakṣiṇe karṇe santi iti manur abravīt //

agnir āpaś ca vedāś ca somasūryānilās tathā /
sarva eva tu viprasya śrotre tiṣṭhanti dakṣiṇe //

agnir āpaś ca vedāś ca soma-sūrya-anilās tathā /
sarva eva tu viprasya śrotre tiṣṭhanti dakṣiṇe //

bhāskarasya karaiḥ pūtaṃ divā snānaṃ praśasyāte /
apraśastaṃ niśi snānaṃ  rāhor anyatra darśanāt //

bhāskarasya karaiḥ pūtaṃ divā snānaṃ praśasyāte /
apraśastaṃ niśi snānaṃ  rāhor anyatra darśanāt //

snānaṃ dānaṃ japo homaḥ kartavyo rāhudarśane /
anyadā tv aśucī rātris tasmāt tāṃ parivarjayet //

snānaṃ dānaṃ japo homaḥ kartavyo rāhu-darśane /
anyadā tv aśucī rātris tasmāt tāṃ parivarjayet //

maruto vasavo rudrā ādityāś caiva devatāḥ /
sarve some pralīyante tasmād dānaṃ tu tadgrahe //

maruto vasavo rudrā ādityāś ca eva devatāḥ /
sarve some pralīyante tasmād dānaṃ tu tad-grahe //

khalayajñe vivāhe ca saṃkrāntau grahaṇe tathā /
śarvaryāṃ dānam asty eva nānyatraiva vidhīyate //

khala-yajñe vivāhe ca saṃkrāntau grahaṇe tathā /
śarvaryāṃ dānam asty eva na anyatra eva vidhīyate //

putrajanmani yajñe ca tathā cātyayakarmaṇi /
rāhoś ca darśane dānaṃ praśastaṃ nānyadā niśi //

putra-janmani yajñe ca tathā ca atyaya-karmaṇi /
rāhoś ca darśane dānaṃ praśastaṃ na anyadā niśi //

mahāniśā tu vijñeyā madhyasthaṃ praharadvayam /
pradoṣapaścimau yāmau dinavat snānam ācaret //

mahā-niśā tu vijñeyā madhyasthaṃ prahara-dvayam /
pradoṣa-paścimau yāmau dinavat snānam ācaret //

caityavṛkṣaś citir yūpaś caṇḍālaḥ somavikrayī /
etāṃs tu brāhmaṇaḥ spṛṣṭvā savāsā jalam āviśet //

caitya-vṛkṣaś citir yūpaś caṇḍālaḥ soma-vikrayī /
etāṃs tu brāhmaṇaḥ spṛṣṭvā savāsā jalam āviśet //

asthisaṃcayanāt pūrvaṃ ruditvā snānam ācaret /
antardaśāhe viprasya hy ūrdhvam ācamanaṃ bhavet //

asthi-saṃcayanāt pūrvaṃ ruditvā snānam ācaret /
antar-daśa-ahe viprasya hy ūrdhvam ācamanaṃ bhavet //

sarvaṃ gaṅgāsamaṃ toyaṃ rāhugraste divākare /
somagrahe tathaivoktaṃ snānadānādikarmasu //

sarvaṃ gaṅgā-samaṃ toyaṃ rāhu-graste divā-kare /
soma-grahe tathaiva uktaṃ snāna-dāna-ādi-karmasu //

kuśaiḥ pūtaṃ tu yat snānaṃ kuśenopaspṛśed dvijaḥ /
kuśena coddhṛtaṃ toyaṃ somapānasamaṃ bhavet //

kuśaiḥ pūtaṃ tu yat snānaṃ kuśena upaspṛśed dvijaḥ /
kuśena ca uddhṛtaṃ toyaṃ soma-pāna-samaṃ bhavet //

agnikāryāt paribhraṣṭāḥ saṃdhyopāsanavarjitāḥ /
vedaṃ caaivānadhīyānāḥ sarve te vṛṣalāḥ smṛtāḥ //

agni-kāryāt paribhraṣṭāḥ saṃdhyā-upāsana-varjitāḥ /
vedaṃ caa eva anadhīyānāḥ sarve te vṛṣalāḥ smṛtāḥ //

tasmād vṛṣalabhītena brāhmaṇena viśeṣataḥ /
adhyetavyo 'py ekadeśo yadi sarvaṃ na śakyate //

tasmād vṛṣala-bhītena brāhmaṇena viśeṣataḥ /
adhyetavyo 'py eka-deśo yadi sarvaṃ na śakyate //

śūdrānnarasapuṣṭasyāpy adhīyānasya nityaśaḥ /
japato juhvato vāpi gatir ūrdhvā na vidyate //

śūdra-anna-rasa-puṣṭasya apy adhīyānasya nityaśaḥ /
japato juhvato va āpi gatir ūrdhvā na vidyate //

śūdrānnaṃ śūdrasaṃparkaḥ śūdreṇa tu sahāsanam /
śūdrāj jñānāgamaś caiva jvalantam api pātayet //

śūdra-annaṃ śūdra-saṃparkaḥ śūdreṇa tu sahā asanam /
śūdrāj jñāna-āgamaś ca eva jvalantam api pātayet //

yaḥ śūdryā pācayen nityaṃ śūdrī ca gṛhamedhinī /
varjitaḥ pitṛdevebhyo rauravaṃ yāti sa dvijaḥ //

yaḥ śūdryā pācayen nityaṃ śūdrī ca gṛha-medhinī /
varjitaḥ pitṛ-devebhyo rauravaṃ yāti sa dvijaḥ //

mṛtasūtakapuṣṭāṅgo dvijaḥ śūdrānnabhojanaḥ /
ahaṃ tan na vijānāmi kāṃ kāṃ yoniṃ gamiṣyati //

mṛta-sūtaka-puṣṭa-aṅgo dvijaḥ śūdra-anna-bhojanaḥ /
ahaṃ tan na vijānāmi kāṃ kāṃ yoniṃ gamiṣyati //

gṛdhro dvādaśajanmāni daśajanmāni sūkaraḥ /
śvayonau saptajanmā syād ity evaṃ manur abravīt //

gṛdhro dvādaśa-janmāni daśa-janmāni sūkaraḥ /
śva-yonau sapta-janmā syād ity evaṃ manur abravīt //

dakṣiṇārtham tu yo vipraḥ śūdrasya juhuyād dhaviḥ /
brāhmaṇas tu bhavec chūdraḥ śūdras tu brāhmaṇo bhavet //

dakṣiṇa-artham tu yo vipraḥ śūdrasya juhuyād dhaviḥ /
brāhmaṇas tu bhavec chūdraḥ śūdras tu brāhmaṇo bhavet //

maunavrataṃ samāśritya āsīno na vaded dvijaḥ /
bhuñjāno hi vaded yas tu tad annaṃ parivarjayet //

mauna-vrataṃ samāśritya āsīno na vaded dvijaḥ /
bhuñjāno hi vaded yas tu tad annaṃ parivarjayet //

ardhe bhukte tu yo vipras tasmin pātre jalaṃ pibet /
hataṃ daivaṃ ca pitryaṃ ca ātmānaṃ copaghātayet //

ardhe bhukte tu yo vipras tasmin pātre jalaṃ pibet /
hataṃ daivaṃ ca pitryaṃ ca ātmānaṃ ca upaghātayet //

bhuñjāneṣu tu vipreṣu yo 'gre pātraṃ vimuñcati /
sa mūḍhaḥ sa ca pāpiṣṭho brahmaghnaḥ sa khalūcyate //

bhuñjāneṣu tu vipreṣu yo 'gre pātraṃ vimuñcati /
sa mūḍhaḥ sa ca pāpiṣṭho brahmaghnaḥ sa khalu ucyate //

bhājaneṣu ca tiṣṭhatsu svastikurvanti ye dvijāḥ /
na devās tṛptim āyānti nirāśāḥ pitaras tathā //

bhājaneṣu ca tiṣṭhatsu svasti-kurvanti ye dvijāḥ /
na devās tṛptim āyānti nirāśāḥ pitaras tathā //

asnātvā naiva bhuñjītā ajaptvāgnim ahūya ca /
parṇapṛṣṭhe na bhuñjīta rātrau dīpaṃ vinā tathā //

asnātvā na eva bhuñjītā ajaptva āgnim ahūya ca /
parṇa-pṛṣṭhe na bhuñjīta rātrau dīpaṃ vinā tathā //

gṛhasthas tu dayāyukto dharmam evānucintayet /
poṣyavargārthasiddhyarthaṃ nyāyavartī subuddhimān //

gṛhasthas tu dayā-yukto dharmam eva anucintayet /
poṣya-varga-artha-siddhy-arthaṃ nyāya-vartī subuddhimān //

nyāyopārjitavittena kartavyaṃ hy ātmarakṣaṇam /
anyāyena tu yo jīvet sarvakarmabahiṣkṛtaḥ //

nyāya-upārjita-vittena kartavyaṃ hy ātma-rakṣaṇam /
anyāyena tu yo jīvet sarva-karma-bahiṣ-kṛtaḥ //

agnicit kapilā satrī rājā bhikṣur mahodadhiḥ /
dṛṣṭamātrāḥ punanty ete tasmāt paśyet tu nityaśaḥ //

agnicit kapilā satrī rājā bhikṣur mahā-udadhiḥ /
dṛṣṭa-mātrāḥ punanty ete tasmāt paśyet tu nityaśaḥ //

araṇiṃ kṛṣṇamārjāraṃ candanaṃ sumaṇiṃ ghṛtam /
tilān kṛṣṇājinaṃ chāgaṃ gṛhe caitāni rakṣayet //

araṇiṃ kṛṣṇa-mārjāraṃ candanaṃ sumaṇiṃ ghṛtam /
tilān kṛṣṇa-ajinaṃ chāgaṃ gṛhe ca etāni rakṣayet //

gavāṃ śataṃ saikavṛṣaṃ yatra tiṣṭhaty ayantritam /
tat kṣetraṃ daśagaṇitaṃ gocarmaparikīrtitam //

gavāṃ śataṃ sa eka-vṛṣaṃ yatra tiṣṭhaty ayantritam /
tat kṣetraṃ daśa-gaṇitaṃ go-carma-parikīrtitam //

brahmahatyādibhir martyo manovākkāyakarmajaiḥ /
etad gocarmadānena mucyate sarvakilbiṣaiḥ //

brahma-hatyā-ādibhir martyo mano-vāk-kāya-karmajaiḥ /
etad go-carma-dānena mucyate sarva-kilbiṣaiḥ //

kuṭumbine daridrāya śrotriyāya viśeṣataḥ /
yad dānaṃ dīyate tasmai tad dānaṃ śubhakārakam //

kuṭumbine daridrāya śrotriyāya viśeṣataḥ /
yad dānaṃ dīyate tasmai tad dānaṃ śubha-kārakam //

vāpīkūpataḍāgādyair vājapeyaśatair mukhaiḥ /
gavāṃ koṭipradānena bhūmihartā na śudhyati //

vāpī-kūpa-taḍāga-ādyair vāja-peya-śatair mukhaiḥ /
gavāṃ koṭi-pradānena bhūmi-hartā na śudhyati //

aṣṭādaśadinād arvāk snānam eva rajasvalā /
ata ūrdhvaṃ trirātraṃ syād uśanā munir abravīt //

aṣṭādaśa-dinād arvāk snānam eva rajasvalā /
ata ūrdhvaṃ tri-rātraṃ syād uśanā munir abravīt //

yugaṃ yugadvayaṃ caiva triyugaṃ ca caturyugam /
cāṇḍālasūtikodakyāpatitānām adhaḥ kramāt //

yugaṃ yuga-dvayaṃ ca eva tri-yugaṃ ca catur-yugam /
cāṇḍāla-sūtika-udakyāpatitānām adhaḥ kramāt //

tataḥ saṃnidhimātreṇa sacailaṃ snānam ācaret /
snātvāvalokayet sūryam ajñānāt spṛśate yadi //

tataḥ saṃnidhi-mātreṇa sacailaṃ snānam ācaret /
snātva āvalokayet sūryam ajñānāt spṛśate yadi //

vidyamāneṣu hasteṣu brāhmaṇo jñānadurbalaḥ /
toyaṃ pibati vaktreṇa śvayonau jāyate dhruvam //

vidyamāneṣu hasteṣu brāhmaṇo jñāna-durbalaḥ /
toyaṃ pibati vaktreṇa śva-yonau jāyate dhruvam //

yas tu kruddhaḥ pumān brūyāj jāyāyās tu agamyatām /
punar icchati ced enāṃ vipramadhye tu śrāvayet //

yas tu kruddhaḥ pumān brūyāj jāyāyās tu agamyatām /
punar icchati ced enāṃ vipra-madhye tu śrāvayet //

śrāntaḥ kruddhas tamo'ndho vā kṣutpipāsābhayārditaḥ /
dānaṃ puṇyam akṛtvā tu prāyaścittaṃ dinatrayam //

śrāntaḥ kruddhas tamo-'ndho vā kṣut-pipāsā-bhaya-arditaḥ /
dānaṃ puṇyam akṛtvā tu prāyaś-cittaṃ dina-trayam //

upaspṛśet triṣavaṇaṃ mahānadyupasaṃgame /
cīrṇānte caiva gāṃ dadyād brāhmaṇān bhojayed daśa //

upaspṛśet tri-ṣavaṇaṃ mahā-nady-upasaṃgame /
cīrṇa-ante ca eva gāṃ dadyād brāhmaṇān bhojayed daśa //

durācārasya viprasya niṣiddhācaraṇasya ca /
annaṃ bhuktvā dvijaḥ kuryād dinam ekam abhojanam //

durācārasya viprasya niṣiddha-ācaraṇasya ca /
annaṃ bhuktvā dvijaḥ kuryād dinam ekam abhojanam //

sadācārasya viprasya tathā vedāntavedinaḥ /
bhuktvānnaṃ mucyate pāpād ahorātrāntarān naraḥ //

sad-ācārasya viprasya tathā veda-anta-vedinaḥ /
bhuktva ānnaṃ mucyate pāpād aho-rātra-antarān naraḥ //

ūrdhvocchiṣṭam adhocchiṣṭam antarikṣam ṛtau tathā /
kṛcchratrayaṃ prakurvīta aśaucamaraṇe tathā //

ūrdhva-ucchiṣṭam adhocchiṣṭam antarikṣam ṛtau tathā /
kṛcchra-trayaṃ prakurvīta aśauca-maraṇe tathā //

kṛcchraṃ devy ayutaṃ caiva prāṇāyāmaśatadvayam /
puṇyatīrthe 'nārdraśiraḥ snānaṃ dvādaśasaṃkhyayā //

kṛcchraṃ devy ayutaṃ ca eva prāṇa-āyāma-śata-dvayam /
puṇya-tīrthe 'nārdra-śiraḥ snānaṃ dvādaśa-saṃkhyayā //

dviyojane tīrthayātrā kṛcchram ekaṃ prakalpitam /
gṛhasthaḥ kāmataḥ kuryād retasaḥ skhalanaṃ bhuvi //

dvi-yojane tīrtha-yātrā kṛcchram ekaṃ prakalpitam /
gṛhasthaḥ kāmataḥ kuryād retasaḥ skhalanaṃ bhuvi //

sahasraṃ tu japed devyāḥ prāṇāyāmais tribhiḥ saha /
caturvidyopapannas tu vidhivad brahmaghātake //

sahasraṃ tu japed devyāḥ prāṇa-āyāmais tribhiḥ saha /
catur-vidyā-upapannas tu vidhivad brahma-ghātake //

samudrasetugamanaṃ prāyaścittaṃ vinirdiśet /
setubandhapathe bhikṣāṃ cāturvarṇyāt samācaret //

samudra-setu-gamanaṃ prāyaś-cittaṃ vinirdiśet /
setu-bandha-pathe bhikṣāṃ cāturvarṇyāt samācaret //

varjayitvā vikarmasthāṃś chatropānadvivarjitaḥ /
ahaṃ duṣkṛtakarmā vai mahāpātakakārakaḥ //

varjayitvā vikarmasthāṃś chatra-upānad-vivarjitaḥ /
ahaṃ duṣkṛta-karmā vai mahā-pātaka-kārakaḥ //

gṛhadvāreṣu tiṣṭhāmi bhikṣārthī brahmaghātakaḥ /
gokuleṣu vasec caiva grāmeṣu nagareṣu vā //

gṛha-dvāreṣu tiṣṭhāmi bhikṣa ārthī brahma-ghātakaḥ /
go-kuleṣu vasec ca eva grāmeṣu nagareṣu vā //

tapo vaneṣu tīrtheṣu nadīprasravaṇeṣu vā /
eteṣu khyāpayann enaḥ puṇyaṃ gatvā tu sāgaram //

tapo vaneṣu tīrtheṣu nadī-prasravaṇeṣu vā /
eteṣu khyāpayann enaḥ puṇyaṃ gatvā tu sāgaram //

daśayojanavistīrṇaṃ śatayojanam āyatam /
rāmacandrasamādiṣṭanalasaṃcayasaṃcitam //

daśa-yojana-vistīrṇaṃ śata-yojanam āyatam /
rāma-candra-samādiṣṭanala-saṃcaya-saṃcitam //

setuṃ dṛṣṭvā samudrasya brahmahatyāṃ vyapohati /
setuṃ dṛṣṭvā viśuddhātmā tv avagāheta sāgaram //

setuṃ dṛṣṭvā samudrasya brahma-hatyāṃ vyapohati /
setuṃ dṛṣṭvā viśuddha-ātmā tv avagāheta sāgaram //

yajeta vāśvamedhena rājā tu pṛthivīpatiḥ /
punaḥ pratyāgate veśma vāsārtham upasarpati //

yajeta va āśva-medhena rājā tu pṛthivī-patiḥ /
punaḥ pratyāgate veśma vāsa-artham upasarpati //

saputraḥ saha bhṛtyaiś ca kuryād brāhmaṇabhojanam /
gāś caivaikaśataṃ dadyāc caturvidhyeṣu dakṣiṇām //

saputraḥ saha bhṛtyaiś ca kuryād brāhmaṇa-bhojanam /
gāś ca eva eka-śataṃ dadyāc catur-vidhyeṣu dakṣiṇām //

brāhmaṇānāṃ prasādena brahmahā tu vimucyate /
savanasthāṃ striyaṃ hatvā brahmahatyāvrataṃ caret //

brāhmaṇānāṃ prasādena brahmahā tu vimucyate /
savanasthāṃ striyaṃ hatvā brahma-hatyā-vrataṃ caret //

madyapaś ca dvijaḥ kuryān nadīṃ gatvā samudragām /
cāndrāyaṇe tataś cīrṇe kuryād brāhmaṇabhojanam //

madyapaś ca dvijaḥ kuryān nadīṃ gatvā samudragām /
cāndrāyaṇe tataś cīrṇe kuryād brāhmaṇa-bhojanam //

anaḍutsahitāṃ gāṃ ca dadyād vipreṣu dakṣiṇām /
surāpānaṃ sakṛt kṛtvā agnivarṇaṃ surāṃ pibet //

anaḍut-sahitāṃ gāṃ ca dadyād vipreṣu dakṣiṇām /
surā-pānaṃ sakṛt kṛtvā agni-varṇaṃ surāṃ pibet //

sa pāvayed athātmānam ihaloke paratra ca /
apahṛtya suvarṇaṃ tu brāhmaṇasya tataḥ svayam //

sa pāvayed athā atmānam iha-loke paratra ca /
apahṛtya suvarṇaṃ tu brāhmaṇasya tataḥ svayam //

gacchen musalam ādāya rājābhyāśaṃ vadhāya tu /
tataḥ śuddhim avāpnoti rājñāsau mukta eva ca //

gacchen musalam ādāya rāja-abhyāśaṃ vadhāya tu /
tataḥ śuddhim avāpnoti rājña āsau mukta eva ca //

kāmatas tu kṛtaṃ yat syān nānyathā vadham arhati /
āsanāc chayanād yānāt saṃbhāṣāt saha bhojanāt //

kāmatas tu kṛtaṃ yat syān na anyathā vadham arhati /
āsanāc chayanād yānāt saṃbhāṣāt saha bhojanāt //

saṃkrāmanti hi pāpāni tailabindur ivāmbhasi /
cāndrāyaṇaṃ yāvakaṃ tu tulāpuruṣa eva ca //

saṃkrāmanti hi pāpāni taila-bindur iva ambhasi /
cāndrāyaṇaṃ yāvakaṃ tu tulā-puruṣa eva ca //

gavāṃ caivānugamanaṃ sarvapāpapraṇāśanam /
etat pārāśaraṃ śāstraṃ ślokānāṃ śatapañcakaṃ /
dvinavatyā samāyuktaṃ dharmaśāstrasya saṃgrahaḥ //

gavāṃ caiva anugamanaṃ sarva-pāpa-praṇāśanam /
etat pārāśaraṃ śāstraṃ ślokānāṃ śata-pañcakaṃ /
dvi-navatyā samāyuktaṃ dharma-śāstrasya saṃgrahaḥ //

yathādhyayanakarmāṇi dharmaśāstram idaṃ tathā /
adhyetavyaṃ prayatnena niyataṃ svargagāminā //

yatha ādhyayana-karmāṇi dharma-śāstram idaṃ tathā /
adhyetavyaṃ prayatnena niyataṃ svarga-gāminā //